<html>
<head>
<title></title>
<meta charset="utf-8">
<link rel="stylesheet" type="text/css" href="../../../../style.css">
</head>
<body>
<header>
<p class="division"><a data-uid="pli-tv-pvr1.2:0.1"><i>Parivāra</i> <b></b></a></p>
<p><a data-uid="pli-tv-pvr1.2:0.2"><i>Bhikkhuvibhaṅga</i> <b></b></a></p>
<p><a data-uid="pli-tv-pvr1.2:0.3"><i>Paṭhamabhāga</i> <b></b></a></p>
<h1><a data-uid="pli-tv-pvr1.2:0.4"><i>Katāpattivāra</i> <b></b></a></h1>
</header>
<h2><a data-uid="pli-tv-pvr1.2:0.5"><i>1. Pārājikakaṇḍa</i> <b></b></a></h2>
<p><a data-uid="pli-tv-pvr1.2:1.1" data-ref="sc1"><i>Methunaṃ dhammaṃ paṭisevanto kati āpattiyo āpajjati?</i> <b></b></a> <a data-uid="pli-tv-pvr1.2:1.2"><i>Methunaṃ dhammaṃ paṭisevanto tisso āpattiyo āpajjati.</i> <b></b></a> <a data-uid="pli-tv-pvr1.2:1.3"><i>Akkhāyite sarīre methunaṃ dhammaṃ paṭisevati, āpatti pārājikassa;</i> <b></b></a> <a data-uid="pli-tv-pvr1.2:1.4"><i>yebhuyyena khāyite sarīre methunaṃ dhammaṃ paṭisevati, āpatti thullaccayassa;</i> <b></b></a> <a data-uid="pli-tv-pvr1.2:1.5" data-var="vaṭṭakate → vivaṭakate (s1-3); vattakate (pts1)"><i>vaṭṭakate mukhe acchupantaṃ aṅgajātaṃ paveseti, āpatti dukkaṭassa—</i> <b></b></a> <a data-uid="pli-tv-pvr1.2:1.6"><i>methunaṃ dhammaṃ paṭisevanto imā tisso āpattiyo āpajjati.</i> <b></b></a></p>
<p><a data-uid="pli-tv-pvr1.2:2.1" data-ref="sc2"><i>Adinnaṃ ādiyanto kati āpattiyo āpajjati?</i> <b></b></a> <a data-uid="pli-tv-pvr1.2:2.2"><i>Adinnaṃ ādiyanto tisso āpattiyo āpajjati.</i> <b></b></a> <a data-uid="pli-tv-pvr1.2:2.3"><i>Pañcamāsakaṃ vā atirekapañcamāsakaṃ vā agghanakaṃ adinnaṃ theyyasaṅkhātaṃ ādiyati, āpatti pārājikassa;</i> <b></b></a> <a data-uid="pli-tv-pvr1.2:2.4"><i>atirekamāsakaṃ vā ūnapañcamāsakaṃ vā agghanakaṃ adinnaṃ theyyasaṅkhātaṃ ādiyati, āpatti thullaccayassa;</i> <b></b></a> <a data-uid="pli-tv-pvr1.2:2.5"><i>māsakaṃ vā ūnamāsakaṃ vā agghanakaṃ adinnaṃ theyyasaṅkhātaṃ ādiyati, āpatti dukkaṭassa—</i> <b></b></a> <a data-uid="pli-tv-pvr1.2:2.6"><i>adinnaṃ ādiyanto imā tisso āpattiyo āpajjati.</i> <b></b></a></p>
<p><a data-uid="pli-tv-pvr1.2:3.1" data-ref="sc3"><i>Sañcicca manussaviggahaṃ jīvitā voropento kati āpattiyo āpajjati?</i> <b></b></a> <a data-uid="pli-tv-pvr1.2:3.2"><i>Sañcicca manussaviggahaṃ jīvitā voropento tisso āpattiyo āpajjati.</i> <b></b></a> <a data-uid="pli-tv-pvr1.2:3.3"><i>Manussaṃ odissa opātaṃ khaṇati “papatitvā marissatī”ti, āpatti dukkaṭassa;</i> <b></b></a> <a data-uid="pli-tv-pvr1.2:3.4"><i>papatite dukkhā vedanā uppajjati, āpatti thullaccayassa;</i> <b></b></a> <a data-uid="pli-tv-pvr1.2:3.5"><i>marati, āpatti pārājikassa—</i> <b></b></a> <a data-uid="pli-tv-pvr1.2:3.6"><i>sañcicca manussaviggahaṃ jīvitā voropento imā tisso āpattiyo āpajjati.</i> <b></b></a></p>
<p><a data-uid="pli-tv-pvr1.2:4.1" data-ref="sc4"><i>Asantaṃ abhūtaṃ uttarimanussadhammaṃ ullapanto kati āpattiyo āpajjati?</i> <b></b></a> <a data-uid="pli-tv-pvr1.2:4.2"><i>Asantaṃ abhūtaṃ uttarimanussadhammaṃ ullapanto tisso āpattiyo āpajjati.</i> <b></b></a> <a data-uid="pli-tv-pvr1.2:4.3"><i>Pāpiccho icchāpakato asantaṃ abhūtaṃ uttarimanussadhammaṃ ullapati, āpatti pārājikassa;</i> <b></b></a> <a data-uid="pli-tv-pvr1.2:4.4"><i>“yo te vihāre vasati, so bhikkhu arahā”ti bhaṇati, paṭivijānantassa āpatti thullaccayassa;</i> <b></b></a> <a data-uid="pli-tv-pvr1.2:4.5"><i>na paṭivijānantassa āpatti dukkaṭassa—</i> <b></b></a> <a data-uid="pli-tv-pvr1.2:4.6"><i>asantaṃ abhūtaṃ uttarimanussadhammaṃ ullapanto imā tisso āpattiyo āpajjati.</i> <b></b></a></p>
<p class="end"><a data-uid="pli-tv-pvr1.2:5.1" data-ref="sc5"><i>Cattāro pārājikā niṭṭhitā.</i> <b></b></a></p>
<h2><a data-uid="pli-tv-pvr1.2:5.2"><i>2. Saṃghādisesakaṇḍa</i> <b></b></a></h2>
<p><a data-uid="pli-tv-pvr1.2:6.1" data-ref="sc6, pts-vp-pli5.34" data-var="() → (upakkamitvā asuciṃ mocento kati āpattiyo āpajjati) (bj, s1-3)"><i>() Upakkamitvā asuciṃ mocento tisso āpattiyo āpajjati.</i> <b></b></a> <a data-uid="pli-tv-pvr1.2:6.2"><i>Ceteti upakkamati muccati, āpatti saṃghādisesassa;</i> <b></b></a> <a data-uid="pli-tv-pvr1.2:6.3"><i>ceteti upakkamati na muccati, āpatti thullaccayassa;</i> <b></b></a> <a data-uid="pli-tv-pvr1.2:6.4"><i>payoge dukkaṭaṃ. #1</i> <b></b></a></p>
<p><a data-uid="pli-tv-pvr1.2:7.1" data-ref="sc7"><i>Mātugāmena saddhiṃ kāyasaṃsaggaṃ samāpajjanto tisso āpattiyo āpajjati.</i> <b></b></a> <a data-uid="pli-tv-pvr1.2:7.2"><i>Kāyena kāyaṃ āmasati, āpatti saṃghādisesassa;</i> <b></b></a> <a data-uid="pli-tv-pvr1.2:7.3"><i>kāyena kāyapaṭibaddhaṃ āmasati, āpatti thullaccayassa;</i> <b></b></a> <a data-uid="pli-tv-pvr1.2:7.4"><i>kāyapaṭibaddhena kāyapaṭibaddhaṃ āmasati, āpatti dukkaṭassa. #2</i> <b></b></a></p>
<p><a data-uid="pli-tv-pvr1.2:8.1" data-ref="sc8"><i>Mātugāmaṃ duṭṭhullāhi vācāhi obhāsento tisso āpattiyo āpajjati.</i> <b></b></a> <a data-uid="pli-tv-pvr1.2:8.2"><i>Vaccamaggaṃ passāvamaggaṃ ādissa vaṇṇampi bhaṇati, avaṇṇampi bhaṇati, āpatti saṃghādisesassa;</i> <b></b></a> <a data-uid="pli-tv-pvr1.2:8.3"><i>vaccamaggaṃ passāvamaggaṃ ṭhapetvā adhakkhakaṃ ubbhajāṇumaṇḍalaṃ ādissa vaṇṇampi bhaṇati avaṇṇampi bhaṇati, āpatti thullaccayassa;</i> <b></b></a> <a data-uid="pli-tv-pvr1.2:8.4"><i>kāyapaṭibaddhaṃ ādissa vaṇṇampi bhaṇati avaṇṇampi bhaṇati, āpatti dukkaṭassa. #3</i> <b></b></a></p>
<p><a data-uid="pli-tv-pvr1.2:9.1" data-ref="sc9"><i>Attakāmapāricariyāya vaṇṇaṃ bhāsanto tisso āpattiyo āpajjati.</i> <b></b></a> <a data-uid="pli-tv-pvr1.2:9.2"><i>Mātugāmassa santike attakāmapāricariyāya vaṇṇaṃ bhāsati, āpatti saṃghādisesassa;</i> <b></b></a> <a data-uid="pli-tv-pvr1.2:9.3"><i>paṇḍakassa santike attakāmapāricariyāya vaṇṇaṃ bhāsati, āpatti thullaccayassa;</i> <b></b></a> <a data-uid="pli-tv-pvr1.2:9.4"><i>tiracchānagatassa santike attakāmapāricariyāya vaṇṇaṃ bhāsati, āpatti dukkaṭassa. #4</i> <b></b></a></p>
<p><a data-uid="pli-tv-pvr1.2:10.1" data-ref="sc10"><i>Sañcarittaṃ samāpajjanto tisso āpattiyo āpajjati.</i> <b></b></a> <a data-uid="pli-tv-pvr1.2:10.2"><i>Paṭiggaṇhāti vīmaṃsati paccāharati, āpatti saṃghādisesassa;</i> <b></b></a> <a data-uid="pli-tv-pvr1.2:10.3"><i>paṭiggaṇhāti vīmaṃsati na paccāharati, āpatti thullaccayassa;</i> <b></b></a> <a data-uid="pli-tv-pvr1.2:10.4"><i>paṭiggaṇhāti na vīmaṃsati na paccāharati, āpatti dukkaṭassa. #5</i> <b></b></a></p>
<p><a data-uid="pli-tv-pvr1.2:11.1" data-ref="sc11"><i>Saññācikāya kuṭiṃ kārāpento tisso āpattiyo āpajjati.</i> <b></b></a> <a data-uid="pli-tv-pvr1.2:11.2"><i>Kārāpeti, payoge dukkaṭaṃ;</i> <b></b></a> <a data-uid="pli-tv-pvr1.2:11.3"><i>ekaṃ piṇḍaṃ anāgate, āpatti thullaccayassa;</i> <b></b></a> <a data-uid="pli-tv-pvr1.2:11.4"><i>tasmiṃ piṇḍe āgate, āpatti saṃghādisesassa. #6</i> <b></b></a></p>
<p><a data-uid="pli-tv-pvr1.2:12.1" data-ref="sc12"><i>Mahallakaṃ vihāraṃ kārāpento tisso āpattiyo āpajjati.</i> <b></b></a> <a data-uid="pli-tv-pvr1.2:12.2"><i>Kārāpeti, payoge dukkaṭaṃ;</i> <b></b></a> <a data-uid="pli-tv-pvr1.2:12.3"><i>ekaṃ piṇḍaṃ anāgate, āpatti thullaccayassa;</i> <b></b></a> <a data-uid="pli-tv-pvr1.2:12.4"><i>tasmiṃ piṇḍe āgate, āpatti saṃghādisesassa. #7</i> <b></b></a></p>
<p><a data-uid="pli-tv-pvr1.2:13.1" data-ref="sc13"><i>Bhikkhuṃ amūlakena pārājikena dhammena anuddhaṃsento tisso āpattiyo āpajjati.</i> <b></b></a> <a data-uid="pli-tv-pvr1.2:13.2"><i>Anokāsaṃ kārāpetvā cāvanādhippāyo vadeti, āpatti saṃghādisesena dukkaṭassa;</i> <b></b></a> <a data-uid="pli-tv-pvr1.2:13.3"><i>okāsaṃ kārāpetvā akkosādhippāyo vadeti, āpatti omasavādassa. #8</i> <b></b></a></p>
<p><a data-uid="pli-tv-pvr1.2:14.1" data-ref="sc14"><i>Bhikkhuṃ aññabhāgiyassa adhikaraṇassa kiñci desaṃ lesamattaṃ upādāya pārājikena dhammena anuddhaṃsento tisso āpattiyo āpajjati.</i> <b></b></a> <a data-uid="pli-tv-pvr1.2:14.2"><i>Anokāsaṃ kārāpetvā cāvanādhippāyo vadeti, āpatti saṃghādisesena dukkaṭassa;</i> <b></b></a> <a data-uid="pli-tv-pvr1.2:14.3"><i>okāsaṃ kārāpetvā akkosādhippāyo vadeti, āpatti omasavādassa. #9</i> <b></b></a></p>
<p><a data-uid="pli-tv-pvr1.2:15.1" data-ref="sc15" data-var="samanubhāsanāya → samanubhāsiyamāno (bj, s1-3)"><i>Saṃghabhedako bhikkhu yāvatatiyaṃ samanubhāsanāya na paṭinissajjanto tisso āpattiyo āpajjati.</i> <b></b></a> <a data-uid="pli-tv-pvr1.2:15.2"><i>Ñattiyā dukkaṭaṃ;</i> <b></b></a> <a data-uid="pli-tv-pvr1.2:15.3"><i>dvīhi kammavācāhi thullaccayā;</i> <b></b></a> <a data-uid="pli-tv-pvr1.2:15.4"><i>kammavācāpariyosāne āpatti saṃghādisesassa. #10</i> <b></b></a></p>
<p><a data-uid="pli-tv-pvr1.2:16.1" data-ref="sc16, pts-vp-pli5.35" data-var="samanubhāsanāya → samanubhāsiyamānā (bj, s1-3)"><i>Bhedakānuvattakā bhikkhū yāvatatiyaṃ samanubhāsanāya na paṭinissajjantā tisso āpattiyo āpajjanti.</i> <b></b></a> <a data-uid="pli-tv-pvr1.2:16.2"><i>Ñattiyā dukkaṭaṃ;</i> <b></b></a> <a data-uid="pli-tv-pvr1.2:16.3"><i>dvīhi kammavācāhi thullaccayā;</i> <b></b></a> <a data-uid="pli-tv-pvr1.2:16.4"><i>kammavācāpariyosāne āpatti saṃghādisesassa. #11</i> <b></b></a></p>
<p><a data-uid="pli-tv-pvr1.2:17.1" data-ref="sc17" data-var="samanubhāsanāya → samanubhāsiyamāno (bj, s1-3)"><i>Dubbaco bhikkhu yāvatatiyaṃ samanubhāsanāya na paṭinissajjanto tisso āpattiyo āpajjati.</i> <b></b></a> <a data-uid="pli-tv-pvr1.2:17.2"><i>Ñattiyā dukkaṭaṃ;</i> <b></b></a> <a data-uid="pli-tv-pvr1.2:17.3"><i>dvīhi kammavācāhi thullaccayā;</i> <b></b></a> <a data-uid="pli-tv-pvr1.2:17.4"><i>kammavācāpariyosāne āpatti saṃghādisesassa. #12</i> <b></b></a></p>
<p><a data-uid="pli-tv-pvr1.2:18.1" data-ref="sc18"><i>Kuladūsako bhikkhu yāvatatiyaṃ samanubhāsanāya na paṭinissajjanto tisso āpattiyo āpajjati.</i> <b></b></a> <a data-uid="pli-tv-pvr1.2:18.2"><i>Ñattiyā dukkaṭaṃ;</i> <b></b></a> <a data-uid="pli-tv-pvr1.2:18.3"><i>dvīhi kammavācāhi thullaccayā;</i> <b></b></a> <a data-uid="pli-tv-pvr1.2:18.4"><i>kammavācāpariyosāne āpatti saṃghādisesassa. #13</i> <b></b></a></p>
<p class="end"><a data-uid="pli-tv-pvr1.2:19.1" data-ref="sc19"><i>Terasa saṃghādisesā niṭṭhitā.</i> <b></b></a></p>
<h2><a data-uid="pli-tv-pvr1.2:19.2"><i>4. 4 Nissaggiyakaṇḍa</i> <b></b></a></h2>
<h3><a data-uid="pli-tv-pvr1.2:19.3"><i>4.1. Kathinavagga</i> <b></b></a></h3>
<p><a data-uid="pli-tv-pvr1.2:20.1" data-ref="sc20"><i>Atirekacīvaraṃ dasāhaṃ atikkāmento ekaṃ āpattiṃ āpajjati.</i> <b></b></a> <a data-uid="pli-tv-pvr1.2:20.2"><i>Nissaggiyaṃ pācittiyaṃ. #1</i> <b></b></a></p>
<p><a data-uid="pli-tv-pvr1.2:21.1" data-ref="sc21"><i>Ekarattaṃ ticīvarena vippavasanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:21.2"><i>Nissaggiyaṃ pācittiyaṃ. #2</i> <b></b></a></p>
<p><a data-uid="pli-tv-pvr1.2:22.1" data-ref="sc22"><i>Akālacīvaraṃ paṭiggahetvā māsaṃ atikkāmento ekaṃ āpattiṃ āpajjati.</i> <b></b></a> <a data-uid="pli-tv-pvr1.2:22.2"><i>Nissaggiyaṃ pācittiyaṃ. #3</i> <b></b></a></p>
<p><a data-uid="pli-tv-pvr1.2:23.1" data-ref="sc23"><i>Aññātikāya bhikkhuniyā purāṇacīvaraṃ dhovāpento dve āpattiyo āpajjati.</i> <b></b></a> <a data-uid="pli-tv-pvr1.2:23.2"><i>Dhovāpeti, payoge dukkaṭaṃ;</i> <b></b></a> <a data-uid="pli-tv-pvr1.2:23.3"><i>dhovāpite nissaggiyaṃ pācittiyaṃ. #4</i> <b></b></a></p>
<p><a data-uid="pli-tv-pvr1.2:24.1" data-ref="sc24"><i>Aññātikāya bhikkhuniyā hatthato cīvaraṃ paṭiggaṇhanto dve āpattiyo āpajjati.</i> <b></b></a> <a data-uid="pli-tv-pvr1.2:24.2"><i>Gaṇhāti, payoge dukkaṭaṃ;</i> <b></b></a> <a data-uid="pli-tv-pvr1.2:24.3"><i>gahite nissaggiyaṃ pācittiyaṃ. #5</i> <b></b></a></p>
<p><a data-uid="pli-tv-pvr1.2:25.1" data-ref="sc25"><i>Aññātakaṃ gahapatiṃ vā gahapatāniṃ vā cīvaraṃ viññāpento dve āpattiyo āpajjati.</i> <b></b></a> <a data-uid="pli-tv-pvr1.2:25.2"><i>Viññāpeti, payoge dukkaṭaṃ;</i> <b></b></a> <a data-uid="pli-tv-pvr1.2:25.3"><i>viññāpite nissaggiyaṃ pācittiyaṃ. #6</i> <b></b></a></p>
<p><a data-uid="pli-tv-pvr1.2:26.1" data-ref="sc26"><i>Aññātakaṃ gahapatiṃ vā gahapatāniṃ vā tatuttari cīvaraṃ viññāpento dve āpattiyo āpajjati.</i> <b></b></a> <a data-uid="pli-tv-pvr1.2:26.2"><i>Viññāpeti, payoge dukkaṭaṃ;</i> <b></b></a> <a data-uid="pli-tv-pvr1.2:26.3"><i>viññāpite nissaggiyaṃ pācittiyaṃ. #7</i> <b></b></a></p>
<p><a data-uid="pli-tv-pvr1.2:27.1" data-ref="sc27"><i>Pubbe appavārito aññātakaṃ gahapatikaṃ upasaṅkamitvā cīvare vikappaṃ āpajjanto dve āpattiyo āpajjati.</i> <b></b></a> <a data-uid="pli-tv-pvr1.2:27.2"><i>Vikappaṃ āpajjati, payoge dukkaṭaṃ;</i> <b></b></a> <a data-uid="pli-tv-pvr1.2:27.3"><i>vikappaṃ āpanne nissaggiyaṃ pācittiyaṃ. #8</i> <b></b></a></p>
<p><a data-uid="pli-tv-pvr1.2:28.1" data-ref="sc28"><i>Pubbe appavārito aññātake gahapatike upasaṅkamitvā cīvare vikappaṃ āpajjanto dve āpattiyo āpajjati.</i> <b></b></a> <a data-uid="pli-tv-pvr1.2:28.2"><i>Vikappaṃ āpajjati, payoge dukkaṭaṃ;</i> <b></b></a> <a data-uid="pli-tv-pvr1.2:28.3"><i>vikappaṃ āpanne nissaggiyaṃ pācittiyaṃ. #9</i> <b></b></a></p>
<p><a data-uid="pli-tv-pvr1.2:29.1" data-ref="sc29"><i>Atirekatikkhattuṃ codanāya atirekachakkhattuṃ ṭhānena cīvaraṃ abhinipphādento dve āpattiyo āpajjati.</i> <b></b></a> <a data-uid="pli-tv-pvr1.2:29.2"><i>Abhinipphādeti, payoge dukkaṭaṃ;</i> <b></b></a> <a data-uid="pli-tv-pvr1.2:29.3"><i>abhinipphādite nissaggiyaṃ pācittiyaṃ. #10</i> <b></b></a></p>
<p class="endvagga"><a data-uid="pli-tv-pvr1.2:30.1" data-ref="sc30"><i>Kathinavaggo paṭhamo.</i> <b></b></a></p>
<h3><a data-uid="pli-tv-pvr1.2:30.2"><i>4.2. Kosiyavagga</i> <b></b></a></h3>
<p><a data-uid="pli-tv-pvr1.2:31.1" data-ref="sc31"><i>Kosiyamissakaṃ santhataṃ kārāpento dve āpattiyo āpajjati.</i> <b></b></a> <a data-uid="pli-tv-pvr1.2:31.2"><i>Kārāpeti, payoge dukkaṭaṃ;</i> <b></b></a> <a data-uid="pli-tv-pvr1.2:31.3"><i>kārāpite nissaggiyaṃ pācittiyaṃ. #1</i> <b></b></a></p>
<p><a data-uid="pli-tv-pvr1.2:32.1" data-ref="sc32"><i>Suddhakāḷakānaṃ eḷakalomānaṃ santhataṃ kārāpento dve āpattiyo āpajjati.</i> <b></b></a> <a data-uid="pli-tv-pvr1.2:32.2"><i>Kārāpeti, payoge dukkaṭaṃ;</i> <b></b></a> <a data-uid="pli-tv-pvr1.2:32.3"><i>kārāpite nissaggiyaṃ pācittiyaṃ. #2</i> <b></b></a></p>
<p><a data-uid="pli-tv-pvr1.2:33.1" data-ref="sc33, pts-vp-pli5.36"><i>Anādiyitvā tulaṃ odātānaṃ tulaṃ gocariyānaṃ navaṃ santhataṃ kārāpento dve āpattiyo āpajjati.</i> <b></b></a> <a data-uid="pli-tv-pvr1.2:33.2"><i>Kārāpeti, payoge dukkaṭaṃ;</i> <b></b></a> <a data-uid="pli-tv-pvr1.2:33.3"><i>kārāpite nissaggiyaṃ pācittiyaṃ. #3</i> <b></b></a></p>
<p><a data-uid="pli-tv-pvr1.2:34.1" data-ref="sc34"><i>Anuvassaṃ santhataṃ kārāpento dve āpattiyo āpajjati.</i> <b></b></a> <a data-uid="pli-tv-pvr1.2:34.2"><i>Kārāpeti, payoge dukkaṭaṃ;</i> <b></b></a> <a data-uid="pli-tv-pvr1.2:34.3"><i>kārāpite nissaggiyaṃ pācittiyaṃ. #4</i> <b></b></a></p>
<p><a data-uid="pli-tv-pvr1.2:35.1" data-ref="sc35"><i>Anādiyitvā purāṇasanthatassa sāmantā sugatavidatthiṃ navaṃ nisīdanasanthataṃ kārāpento dve āpattiyo āpajjati.</i> <b></b></a> <a data-uid="pli-tv-pvr1.2:35.2"><i>Kārāpeti, payoge dukkaṭaṃ;</i> <b></b></a> <a data-uid="pli-tv-pvr1.2:35.3"><i>kārāpite nissaggiyaṃ pācittiyaṃ. #5</i> <b></b></a></p>
<p><a data-uid="pli-tv-pvr1.2:36.1" data-ref="sc36"><i>Eḷakalomāni paṭiggahetvā tiyojanaṃ atikkāmento dve āpattiyo āpajjati.</i> <b></b></a> <a data-uid="pli-tv-pvr1.2:36.2"><i>Paṭhamaṃ pādaṃ tiyojanaṃ atikkāmeti, āpatti dukkaṭassa;</i> <b></b></a> <a data-uid="pli-tv-pvr1.2:36.3"><i>dutiyaṃ pādaṃ atikkāmeti, nissaggiyaṃ pācittiyaṃ. #6</i> <b></b></a></p>
<p><a data-uid="pli-tv-pvr1.2:37.1" data-ref="sc37"><i>Aññātikāya bhikkhuniyā eḷakalomāni dhovāpento dve āpattiyo āpajjati.</i> <b></b></a> <a data-uid="pli-tv-pvr1.2:37.2"><i>Dhovāpeti, payoge dukkaṭaṃ;</i> <b></b></a> <a data-uid="pli-tv-pvr1.2:37.3"><i>dhovāpite nissaggiyaṃ pācittiyaṃ. #7</i> <b></b></a></p>
<p><a data-uid="pli-tv-pvr1.2:38.1" data-ref="sc38"><i>Rūpiyaṃ paṭiggaṇhanto dve āpattiyo āpajjati.</i> <b></b></a> <a data-uid="pli-tv-pvr1.2:38.2"><i>Gaṇhāti, payoge dukkaṭaṃ;</i> <b></b></a> <a data-uid="pli-tv-pvr1.2:38.3"><i>gahite nissaggiyaṃ pācittiyaṃ. #8</i> <b></b></a></p>
<p><a data-uid="pli-tv-pvr1.2:39.1" data-ref="sc39"><i>Nānappakārakaṃ rūpiyasaṃvohāraṃ samāpajjanto dve āpattiyo āpajjati.</i> <b></b></a> <a data-uid="pli-tv-pvr1.2:39.2"><i>Samāpajjati, payoge dukkaṭaṃ;</i> <b></b></a> <a data-uid="pli-tv-pvr1.2:39.3"><i>samāpanne nissaggiyaṃ pācittiyaṃ. #9</i> <b></b></a></p>
<p><a data-uid="pli-tv-pvr1.2:40.1" data-ref="sc40"><i>Nānappakārakaṃ kayavikkayaṃ samāpajjanto dve āpattiyo āpajjati.</i> <b></b></a> <a data-uid="pli-tv-pvr1.2:40.2"><i>Samāpajjati, payoge dukkaṭaṃ;</i> <b></b></a> <a data-uid="pli-tv-pvr1.2:40.3"><i>samāpanne nissaggiyaṃ pācittiyaṃ. #10</i> <b></b></a></p>
<p class="endvagga"><a data-uid="pli-tv-pvr1.2:41.1" data-ref="sc41"><i>Kosiyavaggo dutiyo.</i> <b></b></a></p>
<h3><a data-uid="pli-tv-pvr1.2:41.2"><i>4.3. Pattavagga</i> <b></b></a></h3>
<p><a data-uid="pli-tv-pvr1.2:42.1" data-ref="sc42"><i>Atirekapattaṃ dasāhaṃ atikkāmento ekaṃ āpattiṃ āpajjati.</i> <b></b></a> <a data-uid="pli-tv-pvr1.2:42.2"><i>Nissaggiyaṃ pācittiyaṃ. #1</i> <b></b></a></p>
<p><a data-uid="pli-tv-pvr1.2:43.1" data-ref="sc43"><i>Ūnapañcabandhanena pattena aññaṃ navaṃ pattaṃ cetāpento dve āpattiyo āpajjati.</i> <b></b></a> <a data-uid="pli-tv-pvr1.2:43.2"><i>Cetāpeti, payoge dukkaṭaṃ;</i> <b></b></a> <a data-uid="pli-tv-pvr1.2:43.3"><i>cetāpite nissaggiyaṃ pācittiyaṃ. #2</i> <b></b></a></p>
<p><a data-uid="pli-tv-pvr1.2:44.1" data-ref="sc44"><i>Bhesajjāni paṭiggahetvā sattāhaṃ atikkāmento ekaṃ āpattiṃ āpajjati.</i> <b></b></a> <a data-uid="pli-tv-pvr1.2:44.2"><i>Nissaggiyaṃ pācittiyaṃ. #3</i> <b></b></a></p>
<p><a data-uid="pli-tv-pvr1.2:45.1" data-ref="sc45"><i>Atirekamāse sese gimhāne vassikasāṭikacīvaraṃ pariyesanto dve āpattiyo āpajjati.</i> <b></b></a> <a data-uid="pli-tv-pvr1.2:45.2"><i>Pariyesati, payoge dukkaṭaṃ;</i> <b></b></a> <a data-uid="pli-tv-pvr1.2:45.3"><i>pariyiṭṭhe nissaggiyaṃ pācittiyaṃ. #4</i> <b></b></a></p>
<p><a data-uid="pli-tv-pvr1.2:46.1" data-ref="sc46"><i>Bhikkhussa sāmaṃ cīvaraṃ datvā kupito anattamano acchindanto dve āpattiyo āpajjati.</i> <b></b></a> <a data-uid="pli-tv-pvr1.2:46.2"><i>Acchindati, payoge dukkaṭaṃ;</i> <b></b></a> <a data-uid="pli-tv-pvr1.2:46.3"><i>acchinne nissaggiyaṃ pācittiyaṃ. #5</i> <b></b></a></p>
<p><a data-uid="pli-tv-pvr1.2:47.1" data-ref="sc47"><i>Sāmaṃ suttaṃ viññāpetvā tantavāyehi cīvaraṃ vāyāpento dve āpattiyo āpajjati.</i> <b></b></a> <a data-uid="pli-tv-pvr1.2:47.2"><i>Vāyāpeti, payoge dukkaṭaṃ;</i> <b></b></a> <a data-uid="pli-tv-pvr1.2:47.3"><i>vāyāpite nissaggiyaṃ pācittiyaṃ. #6</i> <b></b></a></p>
<p><a data-uid="pli-tv-pvr1.2:48.1" data-ref="sc48"><i>Pubbe appavārito aññātakassa gahapatikassa tantavāye upasaṅkamitvā cīvare vikappaṃ āpajjanto dve āpattiyo āpajjati.</i> <b></b></a> <a data-uid="pli-tv-pvr1.2:48.2"><i>Vikappaṃ āpajjati, payoge dukkaṭaṃ;</i> <b></b></a> <a data-uid="pli-tv-pvr1.2:48.3"><i>vikappaṃ āpanne nissaggiyaṃ pācittiyaṃ. #7</i> <b></b></a></p>
<p><a data-uid="pli-tv-pvr1.2:49.1" data-ref="sc49, pts-vp-pli5.37"><i>Accekacīvaraṃ paṭiggahetvā cīvarakālasamayaṃ atikkāmento ekaṃ āpattiṃ āpajjati.</i> <b></b></a> <a data-uid="pli-tv-pvr1.2:49.2"><i>Nissaggiyaṃ pācittiyaṃ. #8</i> <b></b></a></p>
<p><a data-uid="pli-tv-pvr1.2:50.1" data-ref="sc50"><i>Tiṇṇaṃ cīvarānaṃ aññataraṃ cīvaraṃ antaraghare nikkhipitvā atirekachārattaṃ vippavasanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:50.2"><i>Nissaggiyaṃ pācittiyaṃ. #9</i> <b></b></a></p>
<p><a data-uid="pli-tv-pvr1.2:51.1" data-ref="sc51"><i>Jānaṃ saṃghikaṃ lābhaṃ pariṇataṃ attano pariṇāmento dve āpattiyo āpajjati.</i> <b></b></a> <a data-uid="pli-tv-pvr1.2:51.2"><i>Pariṇāmeti, payoge dukkaṭaṃ;</i> <b></b></a> <a data-uid="pli-tv-pvr1.2:51.3"><i>pariṇāmite nissaggiyaṃ pācittiyaṃ. #10</i> <b></b></a></p>
<p class="endvagga"><a data-uid="pli-tv-pvr1.2:52.1" data-ref="sc52"><i>Pattavaggo tatiyo.</i> <b></b></a><br>
<a data-uid="pli-tv-pvr1.2:52.2"><i>Tiṃsa nissaggiyā pācittiyā niṭṭhitā.</i> <b></b></a></p>
<h2><a data-uid="pli-tv-pvr1.2:52.3"><i>5. 5 Pācittiyakaṇḍa</i> <b></b></a></h2>
<h3><a data-uid="pli-tv-pvr1.2:52.4"><i>5.1. Musāvādavagga</i> <b></b></a></h3>
<p><a data-uid="pli-tv-pvr1.2:53.1" data-ref="sc53"><i>Sampajānamusāvādaṃ bhāsanto kati āpattiyo āpajjati?</i> <b></b></a> <a data-uid="pli-tv-pvr1.2:53.2"><i>Sampajānamusāvādaṃ bhāsanto pañca āpattiyo āpajjati.</i> <b></b></a> <a data-uid="pli-tv-pvr1.2:53.3"><i>Pāpiccho icchāpakato asantaṃ abhūtaṃ uttarimanussadhammaṃ ullapati, āpatti pārājikassa;</i> <b></b></a> <a data-uid="pli-tv-pvr1.2:53.4"><i>bhikkhuṃ amūlakena pārājikena dhammena anuddhaṃseti, āpatti saṃghādisesassa;</i> <b></b></a> <a data-uid="pli-tv-pvr1.2:53.5"><i>“yo te vihāre vasati, so bhikkhu arahā”ti bhaṇati, paṭivijānantassa āpatti thullaccayassa;</i> <b></b></a> <a data-uid="pli-tv-pvr1.2:53.6"><i>na paṭivijānantassa āpatti dukkaṭassa;</i> <b></b></a> <a data-uid="pli-tv-pvr1.2:53.7"><i>sampajānamusāvāde pācittiyaṃ—</i> <b></b></a> <a data-uid="pli-tv-pvr1.2:53.8"><i>sampajānamusāvādaṃ bhāsanto imā pañca āpattiyo āpajjati. #1</i> <b></b></a></p>
<p><a data-uid="pli-tv-pvr1.2:54.1" data-ref="sc54"><i>Omasanto dve āpattiyo āpajjati.</i> <b></b></a> <a data-uid="pli-tv-pvr1.2:54.2"><i>Upasampannaṃ omasati, āpatti pācittiyassa;</i> <b></b></a> <a data-uid="pli-tv-pvr1.2:54.3"><i>anupasampannaṃ omasati, āpatti dukkaṭassa. #2</i> <b></b></a></p>
<p><a data-uid="pli-tv-pvr1.2:55.1" data-ref="sc55"><i>Pesuññaṃ upasaṃharanto dve āpattiyo āpajjati.</i> <b></b></a> <a data-uid="pli-tv-pvr1.2:55.2"><i>Upasampannassa pesuññaṃ upasaṃharati, āpatti pācittiyassa;</i> <b></b></a> <a data-uid="pli-tv-pvr1.2:55.3"><i>anupasampannassa pesuññaṃ upasaṃharati, āpatti dukkaṭassa. #3</i> <b></b></a></p>
<p><a data-uid="pli-tv-pvr1.2:56.1" data-ref="sc56"><i>Anupasampannaṃ padaso dhammaṃ vācento dve āpattiyo āpajjati.</i> <b></b></a> <a data-uid="pli-tv-pvr1.2:56.2"><i>Vāceti, payoge dukkaṭaṃ;</i> <b></b></a> <a data-uid="pli-tv-pvr1.2:56.3"><i>pade pade āpatti pācittiyassa. #4</i> <b></b></a></p>
<p><a data-uid="pli-tv-pvr1.2:57.1" data-ref="sc57"><i>Anupasampannena uttaridirattatirattaṃ sahaseyyaṃ kappento dve āpattiyo āpajjati.</i> <b></b></a> <a data-uid="pli-tv-pvr1.2:57.2"><i>Nipajjati, payoge dukkaṭaṃ;</i> <b></b></a> <a data-uid="pli-tv-pvr1.2:57.3"><i>nipanne āpatti pācittiyassa. #5</i> <b></b></a></p>
<p><a data-uid="pli-tv-pvr1.2:58.1" data-ref="sc58"><i>Mātugāmena sahaseyyaṃ kappento dve āpattiyo āpajjati.</i> <b></b></a> <a data-uid="pli-tv-pvr1.2:58.2"><i>Nipajjati, payoge dukkaṭaṃ;</i> <b></b></a> <a data-uid="pli-tv-pvr1.2:58.3"><i>nipanne āpatti pācittiyassa. #6</i> <b></b></a></p>
<p><a data-uid="pli-tv-pvr1.2:59.1" data-ref="sc59"><i>Mātugāmassa uttarichappañcavācāhi dhammaṃ desento dve āpattiyo āpajjati.</i> <b></b></a> <a data-uid="pli-tv-pvr1.2:59.2"><i>Deseti, payoge dukkaṭaṃ;</i> <b></b></a> <a data-uid="pli-tv-pvr1.2:59.3"><i>pade pade āpatti pācittiyassa. #7</i> <b></b></a></p>
<p><a data-uid="pli-tv-pvr1.2:60.1" data-ref="sc60"><i>Anupasampannassa uttarimanussadhammaṃ bhūtaṃ ārocento dve āpattiyo āpajjati.</i> <b></b></a> <a data-uid="pli-tv-pvr1.2:60.2"><i>Āroceti, payoge dukkaṭaṃ;</i> <b></b></a> <a data-uid="pli-tv-pvr1.2:60.3"><i>ārocite āpatti pācittiyassa. #8</i> <b></b></a></p>
<p><a data-uid="pli-tv-pvr1.2:61.1" data-ref="sc61"><i>Bhikkhussa duṭṭhullaṃ āpattiṃ anupasampannassa ārocento dve āpattiyo āpajjati.</i> <b></b></a> <a data-uid="pli-tv-pvr1.2:61.2"><i>Āroceti, payoge dukkaṭaṃ;</i> <b></b></a> <a data-uid="pli-tv-pvr1.2:61.3"><i>ārocite āpatti pācittiyassa. #9</i> <b></b></a></p>
<p><a data-uid="pli-tv-pvr1.2:62.1" data-ref="sc62"><i>Pathaviṃ khaṇanto dve āpattiyo āpajjati.</i> <b></b></a> <a data-uid="pli-tv-pvr1.2:62.2"><i>Khaṇati, payoge dukkaṭaṃ;</i> <b></b></a> <a data-uid="pli-tv-pvr1.2:62.3"><i>pahāre pahāre āpatti pācittiyassa. #10</i> <b></b></a></p>
<p class="endvagga"><a data-uid="pli-tv-pvr1.2:63.1" data-ref="sc63"><i>Musāvādavaggo paṭhamo.</i> <b></b></a></p>
<h3><a data-uid="pli-tv-pvr1.2:63.2"><i>5.2. Bhūtagāmavagga</i> <b></b></a></h3>
<p><a data-uid="pli-tv-pvr1.2:64.1" data-ref="sc64, pts-vp-pli5.38"><i>Bhūtagāmaṃ pātento dve āpattiyo āpajjati.</i> <b></b></a> <a data-uid="pli-tv-pvr1.2:64.2"><i>Pāteti, payoge dukkaṭaṃ;</i> <b></b></a> <a data-uid="pli-tv-pvr1.2:64.3"><i>pahāre pahāre āpatti pācittiyassa. #1</i> <b></b></a></p>
<p><a data-uid="pli-tv-pvr1.2:65.1" data-ref="sc65"><i>Aññenaññaṃ paṭicaranto dve āpattiyo āpajjati.</i> <b></b></a> <a data-uid="pli-tv-pvr1.2:65.2"><i>Anāropite aññavādake aññenaññaṃ paṭicarati, āpatti dukkaṭassa;</i> <b></b></a> <a data-uid="pli-tv-pvr1.2:65.3"><i>āropite aññavādake aññenaññaṃ paṭicarati, āpatti pācittiyassa. #2</i> <b></b></a></p>
<p><a data-uid="pli-tv-pvr1.2:66.1" data-ref="sc66"><i>Bhikkhuṃ ujjhāpento dve āpattiyo āpajjati.</i> <b></b></a> <a data-uid="pli-tv-pvr1.2:66.2"><i>Ujjhāpeti, payoge dukkaṭaṃ;</i> <b></b></a> <a data-uid="pli-tv-pvr1.2:66.3"><i>ujjhāpite āpatti pācittiyassa. #3</i> <b></b></a></p>
<p><a data-uid="pli-tv-pvr1.2:67.1" data-ref="sc67"><i>Saṃghikaṃ mañcaṃ vā pīṭhaṃ vā bhisiṃ vā kocchaṃ vā ajjhokāse santharitvā anuddharitvā anāpucchā pakkamanto dve āpattiyo āpajjati.</i> <b></b></a> <a data-uid="pli-tv-pvr1.2:67.2"><i>Paṭhamaṃ pādaṃ leḍḍupātaṃ atikkāmeti, āpatti dukkaṭassa;</i> <b></b></a> <a data-uid="pli-tv-pvr1.2:67.3"><i>dutiyaṃ pādaṃ atikkāmeti, āpatti pācittiyassa. #4</i> <b></b></a></p>
<p><a data-uid="pli-tv-pvr1.2:68.1" data-ref="sc68"><i>Saṃghike vihāre seyyaṃ santharitvā anuddharitvā anāpucchā pakkamanto dve āpattiyo āpajjati.</i> <b></b></a> <a data-uid="pli-tv-pvr1.2:68.2"><i>Paṭhamaṃ pādaṃ parikkhepaṃ atikkāmeti, āpatti dukkaṭassa;</i> <b></b></a> <a data-uid="pli-tv-pvr1.2:68.3"><i>dutiyaṃ pādaṃ atikkāmeti, āpatti pācittiyassa. #5</i> <b></b></a></p>
<p><a data-uid="pli-tv-pvr1.2:69.1" data-ref="sc69"><i>Saṃghike vihāre jānaṃ pubbupagataṃ bhikkhuṃ anupakhajja seyyaṃ kappento dve āpattiyo āpajjati.</i> <b></b></a> <a data-uid="pli-tv-pvr1.2:69.2"><i>Nipajjati, payoge dukkaṭaṃ;</i> <b></b></a> <a data-uid="pli-tv-pvr1.2:69.3"><i>nipanne āpatti pācittiyassa. #6</i> <b></b></a></p>
<p><a data-uid="pli-tv-pvr1.2:70.1" data-ref="sc70"><i>Bhikkhuṃ kupito anattamano saṃghikā vihārā nikkaḍḍhento dve āpattiyo āpajjati.</i> <b></b></a> <a data-uid="pli-tv-pvr1.2:70.2"><i>Nikkaḍḍhati, payoge dukkaṭaṃ;</i> <b></b></a> <a data-uid="pli-tv-pvr1.2:70.3"><i>nikkaḍḍhite āpatti pācittiyassa. #7</i> <b></b></a></p>
<p><a data-uid="pli-tv-pvr1.2:71.1" data-ref="sc71"><i>Saṃghike vihāre uparivehāsakuṭiyā āhaccapādakaṃ mañcaṃ vā pīṭhaṃ vā abhinisīdanto dve āpattiyo āpajjati.</i> <b></b></a> <a data-uid="pli-tv-pvr1.2:71.2"><i>Abhinisīdati, payoge dukkaṭaṃ;</i> <b></b></a> <a data-uid="pli-tv-pvr1.2:71.3"><i>abhinisinne āpatti pācittiyassa. #8</i> <b></b></a></p>
<p><a data-uid="pli-tv-pvr1.2:72.1" data-ref="sc72" data-var="tatuttari → tatuttariṃ (bj); taduttariṃ (s1-3, pts1)"><i>Dvattipariyāye adhiṭṭhahitvā tatuttari adhiṭṭhahanto dve āpattiyo āpajjati.</i> <b></b></a> <a data-uid="pli-tv-pvr1.2:72.2"><i>Adhiṭṭheti, payoge dukkaṭaṃ;</i> <b></b></a> <a data-uid="pli-tv-pvr1.2:72.3"><i>adhiṭṭhite āpatti pācittiyassa. #9</i> <b></b></a></p>
<p><a data-uid="pli-tv-pvr1.2:73.1" data-ref="sc73"><i>Jānaṃ sappāṇakaṃ udakaṃ tiṇaṃ vā mattikaṃ vā siñcanto dve āpattiyo āpajjati.</i> <b></b></a> <a data-uid="pli-tv-pvr1.2:73.2"><i>Siñcati, payoge dukkaṭaṃ;</i> <b></b></a> <a data-uid="pli-tv-pvr1.2:73.3"><i>siñcite āpatti pācittiyassa. #10</i> <b></b></a></p>
<p class="endvagga"><a data-uid="pli-tv-pvr1.2:74.1" data-ref="sc74"><i>Bhūtagāmavaggo dutiyo.</i> <b></b></a></p>
<h3><a data-uid="pli-tv-pvr1.2:74.2"><i>5.3. Ovādavagga</i> <b></b></a></h3>
<p><a data-uid="pli-tv-pvr1.2:75.1" data-ref="sc75"><i>Asammato bhikkhuniyo ovadanto dve āpattiyo āpajjati.</i> <b></b></a> <a data-uid="pli-tv-pvr1.2:75.2"><i>Ovadati, payoge dukkaṭaṃ;</i> <b></b></a> <a data-uid="pli-tv-pvr1.2:75.3"><i>ovadite āpatti pācittiyassa. #1</i> <b></b></a></p>
<p><a data-uid="pli-tv-pvr1.2:76.1" data-ref="sc76"><i>Atthaṅgate sūriye bhikkhuniyo ovadanto dve āpattiyo āpajjati.</i> <b></b></a> <a data-uid="pli-tv-pvr1.2:76.2"><i>Ovadati, payoge dukkaṭaṃ;</i> <b></b></a> <a data-uid="pli-tv-pvr1.2:76.3"><i>ovadite āpatti pācittiyassa. #2</i> <b></b></a></p>
<p><a data-uid="pli-tv-pvr1.2:77.1" data-ref="sc77"><i>Bhikkhunupassayaṃ upasaṅkamitvā bhikkhuniyo ovadanto dve āpattiyo āpajjati.</i> <b></b></a> <a data-uid="pli-tv-pvr1.2:77.2"><i>Ovadati, payoge dukkaṭaṃ;</i> <b></b></a> <a data-uid="pli-tv-pvr1.2:77.3"><i>ovadite āpatti pācittiyassa. #3</i> <b></b></a></p>
<p><a data-uid="pli-tv-pvr1.2:78.1" data-ref="sc78"><i>“Āmisahetu bhikkhū bhikkhuniyo ovadantī”ti bhaṇanto dve āpattiyo āpajjati.</i> <b></b></a> <a data-uid="pli-tv-pvr1.2:78.2"><i>Bhaṇati, payoge dukkaṭaṃ;</i> <b></b></a> <a data-uid="pli-tv-pvr1.2:78.3"><i>bhaṇite āpatti pācittiyassa. #4</i> <b></b></a></p>
<p><a data-uid="pli-tv-pvr1.2:79.1" data-ref="sc79"><i>Aññātikāya bhikkhuniyā cīvaraṃ dento dve āpattiyo āpajjati.</i> <b></b></a> <a data-uid="pli-tv-pvr1.2:79.2"><i>Deti, payoge dukkaṭaṃ;</i> <b></b></a> <a data-uid="pli-tv-pvr1.2:79.3"><i>dinne āpatti pācittiyassa. #5</i> <b></b></a></p>
<p><a data-uid="pli-tv-pvr1.2:80.1" data-ref="sc80, pts-vp-pli5.39"><i>Aññātikāya bhikkhuniyā cīvaraṃ sibbento dve āpattiyo āpajjati.</i> <b></b></a> <a data-uid="pli-tv-pvr1.2:80.2"><i>Sibbeti, payoge dukkaṭaṃ;</i> <b></b></a> <a data-uid="pli-tv-pvr1.2:80.3"><i>ārāpathe ārāpathe āpatti pācittiyassa. #6</i> <b></b></a></p>
<p><a data-uid="pli-tv-pvr1.2:81.1" data-ref="sc81"><i>Bhikkhuniyā saddhiṃ saṃvidhāya ekaddhānamaggaṃ paṭipajjanto dve āpattiyo āpajjati.</i> <b></b></a> <a data-uid="pli-tv-pvr1.2:81.2"><i>Paṭipajjati, payoge dukkaṭaṃ;</i> <b></b></a> <a data-uid="pli-tv-pvr1.2:81.3"><i>paṭipanne āpatti pācittiyassa. #7</i> <b></b></a></p>
<p><a data-uid="pli-tv-pvr1.2:82.1" data-ref="sc82"><i>Bhikkhuniyā saddhiṃ saṃvidhāya ekaṃ nāvaṃ abhiruhanto dve āpattiyo āpajjati.</i> <b></b></a> <a data-uid="pli-tv-pvr1.2:82.2"><i>Abhiruhati, payoge dukkaṭaṃ;</i> <b></b></a> <a data-uid="pli-tv-pvr1.2:82.3"><i>abhiruḷhe āpatti pācittiyassa. #8</i> <b></b></a></p>
<p><a data-uid="pli-tv-pvr1.2:83.1" data-ref="sc83"><i>Jānaṃ bhikkhuniparipācitaṃ piṇḍapātaṃ bhuñjanto dve āpattiyo āpajjati.</i> <b></b></a> <a data-uid="pli-tv-pvr1.2:83.2"><i>“Bhuñjissāmī”ti paṭiggaṇhāti, āpatti dukkaṭassa;</i> <b></b></a> <a data-uid="pli-tv-pvr1.2:83.3"><i>ajjhohāre ajjhohāre āpatti pācittiyassa. #9</i> <b></b></a></p>
<p><a data-uid="pli-tv-pvr1.2:84.1" data-ref="sc84"><i>Bhikkhuniyā saddhiṃ eko ekāya raho nisajjaṃ kappento dve āpattiyo āpajjati.</i> <b></b></a> <a data-uid="pli-tv-pvr1.2:84.2"><i>Nisīdati, payoge dukkaṭaṃ;</i> <b></b></a> <a data-uid="pli-tv-pvr1.2:84.3"><i>nisinne āpatti pācittiyassa. #10</i> <b></b></a></p>
<p class="endvagga"><a data-uid="pli-tv-pvr1.2:85.1" data-ref="sc85"><i>Ovādavaggo tatiyo.</i> <b></b></a></p>
<h3><a data-uid="pli-tv-pvr1.2:85.2"><i>5.4. Bhojanavagga</i> <b></b></a></h3>
<p><a data-uid="pli-tv-pvr1.2:86.1" data-ref="sc86"><i>Tatuttari āvasathapiṇḍaṃ bhuñjanto dve āpattiyo āpajjati.</i> <b></b></a> <a data-uid="pli-tv-pvr1.2:86.2"><i>“Bhuñjissāmī”ti paṭiggaṇhāti, āpatti dukkaṭassa;</i> <b></b></a> <a data-uid="pli-tv-pvr1.2:86.3"><i>ajjhohāre ajjhohāre āpatti pācittiyassa. #1</i> <b></b></a></p>
<p><a data-uid="pli-tv-pvr1.2:87.1" data-ref="sc87"><i>Gaṇabhojanaṃ bhuñjanto dve āpattiyo āpajjati.</i> <b></b></a> <a data-uid="pli-tv-pvr1.2:87.2"><i>“Bhuñjissāmī”ti paṭiggaṇhāti, āpatti dukkaṭassa;</i> <b></b></a> <a data-uid="pli-tv-pvr1.2:87.3"><i>ajjhohāre ajjhohāre āpatti pācittiyassa. #2</i> <b></b></a></p>
<p><a data-uid="pli-tv-pvr1.2:88.1" data-ref="sc88"><i>Paramparabhojanaṃ bhuñjanto dve āpattiyo āpajjati.</i> <b></b></a> <a data-uid="pli-tv-pvr1.2:88.2"><i>“Bhuñjissāmī”ti paṭiggaṇhāti, āpatti dukkaṭassa;</i> <b></b></a> <a data-uid="pli-tv-pvr1.2:88.3"><i>ajjhohāre ajjhohāre āpatti pācittiyassa. #3</i> <b></b></a></p>
<p><a data-uid="pli-tv-pvr1.2:89.1" data-ref="sc89"><i>Dvattipattapūre pūve paṭiggahetvā tatuttari paṭiggaṇhanto dve āpattiyo āpajjati.</i> <b></b></a> <a data-uid="pli-tv-pvr1.2:89.2"><i>Gaṇhāti, payoge dukkaṭaṃ;</i> <b></b></a> <a data-uid="pli-tv-pvr1.2:89.3"><i>gahite āpatti pācittiyassa. #4</i> <b></b></a></p>
<p><a data-uid="pli-tv-pvr1.2:90.1" data-ref="sc90"><i>Bhuttāvī pavārito anatirittaṃ khādanīyaṃ vā bhojanīyaṃ vā bhuñjanto dve āpattiyo āpajjati.</i> <b></b></a> <a data-uid="pli-tv-pvr1.2:90.2" data-var="Bhuñjissāmī”ti → khādissāmi bhuñjissāmīti (bj)"><i>“Bhuñjissāmī”ti paṭiggaṇhāti, āpatti dukkaṭassa;</i> <b></b></a> <a data-uid="pli-tv-pvr1.2:90.3"><i>ajjhohāre ajjhohāre āpatti pācittiyassa. #5</i> <b></b></a></p>
<p><a data-uid="pli-tv-pvr1.2:91.1" data-ref="sc91"><i>Bhikkhuṃ bhuttāviṃ pavāritaṃ anatirittena khādanīyena vā bhojanīyena vā abhihaṭṭhuṃ pavārento dve āpattiyo āpajjati.</i> <b></b></a> <a data-uid="pli-tv-pvr1.2:91.2"><i>Tassa vacanena “khādissāmi bhuñjissāmī”ti paṭiggaṇhāti, āpatti dukkaṭassa;</i> <b></b></a> <a data-uid="pli-tv-pvr1.2:91.3"><i>bhojanapariyosāne āpatti pācittiyassa. #6</i> <b></b></a></p>
<p><a data-uid="pli-tv-pvr1.2:92.1" data-ref="sc92"><i>Vikāle khādanīyaṃ vā bhojanīyaṃ vā bhuñjanto dve āpattiyo āpajjati.</i> <b></b></a> <a data-uid="pli-tv-pvr1.2:92.2"><i>“Khādissāmi bhuñjissāmī”ti paṭiggaṇhāti, āpatti dukkaṭassa;</i> <b></b></a> <a data-uid="pli-tv-pvr1.2:92.3"><i>ajjhohāre ajjhohāre āpatti pācittiyassa. #7</i> <b></b></a></p>
<p><a data-uid="pli-tv-pvr1.2:93.1" data-ref="sc93"><i>Sannidhikārakaṃ khādanīyaṃ vā bhojanīyaṃ vā bhuñjanto dve āpattiyo āpajjati.</i> <b></b></a> <a data-uid="pli-tv-pvr1.2:93.2"><i>“Khādissāmi bhuñjissāmī”ti paṭiggaṇhāti, āpatti dukkaṭassa;</i> <b></b></a> <a data-uid="pli-tv-pvr1.2:93.3"><i>ajjhohāre ajjhohāre āpatti pācittiyassa. #8</i> <b></b></a></p>
<p><a data-uid="pli-tv-pvr1.2:94.1" data-ref="sc94"><i>Paṇītabhojanāni attano atthāya viññāpetvā bhuñjanto dve āpattiyo āpajjati.</i> <b></b></a> <a data-uid="pli-tv-pvr1.2:94.2"><i>“Bhuñjissāmī”ti paṭiggaṇhāti, āpatti dukkaṭassa;</i> <b></b></a> <a data-uid="pli-tv-pvr1.2:94.3"><i>ajjhohāre ajjhohāre āpatti pācittiyassa. #9</i> <b></b></a></p>
<p><a data-uid="pli-tv-pvr1.2:95.1" data-ref="sc95"><i>Adinnaṃ mukhadvāraṃ āhāraṃ āharanto dve āpattiyo āpajjati.</i> <b></b></a> <a data-uid="pli-tv-pvr1.2:95.2"><i>“Bhuñjissāmī”ti paṭiggaṇhāti, āpatti dukkaṭassa;</i> <b></b></a> <a data-uid="pli-tv-pvr1.2:95.3"><i>ajjhohāre ajjhohāre āpatti pācittiyassa. #10</i> <b></b></a></p>
<p class="endvagga"><a data-uid="pli-tv-pvr1.2:96.1" data-ref="sc96"><i>Bhojanavaggo catuttho.</i> <b></b></a></p>
<h3><a data-uid="pli-tv-pvr1.2:96.2"><i>5.5. Acelakavagga</i> <b></b></a></h3>
<p><a data-uid="pli-tv-pvr1.2:97.1" data-ref="sc97, pts-vp-pli5.40" data-var="Acelakassa → aceḷakassa (bj)"><i>Acelakassa vā paribbājakassa vā paribbājikāya vā sahatthā khādanīyaṃ vā bhojanīyaṃ vā dento dve āpattiyo āpajjati.</i> <b></b></a> <a data-uid="pli-tv-pvr1.2:97.2"><i>Deti, payoge dukkaṭaṃ;</i> <b></b></a> <a data-uid="pli-tv-pvr1.2:97.3"><i>dinne āpatti pācittiyassa. #1</i> <b></b></a></p>
<p><a data-uid="pli-tv-pvr1.2:98.1" data-ref="sc98"><i>Bhikkhuṃ—</i> <b></b></a> <a data-uid="pli-tv-pvr1.2:98.2"><i>“ehāvuso, gāmaṃ vā nigamaṃ vā piṇḍāya pavisissāmā”ti tassa dāpetvā vā adāpetvā vā uyyojento dve āpattiyo āpajjati.</i> <b></b></a> <a data-uid="pli-tv-pvr1.2:98.3"><i>Uyyojeti, payoge dukkaṭaṃ;</i> <b></b></a> <a data-uid="pli-tv-pvr1.2:98.4"><i>uyyojite āpatti pācittiyassa. #2</i> <b></b></a></p>
<p><a data-uid="pli-tv-pvr1.2:99.1" data-ref="sc99"><i>Sabhojane kule anupakhajja nisajjaṃ kappento dve āpattiyo āpajjati.</i> <b></b></a> <a data-uid="pli-tv-pvr1.2:99.2"><i>Nisīdati, payoge dukkaṭaṃ;</i> <b></b></a> <a data-uid="pli-tv-pvr1.2:99.3"><i>nisinne āpatti pācittiyassa. #3</i> <b></b></a></p>
<p><a data-uid="pli-tv-pvr1.2:100.1" data-ref="sc100"><i>Mātugāmena saddhiṃ raho paṭicchanne āsane nisajjaṃ kappento dve āpattiyo āpajjati.</i> <b></b></a> <a data-uid="pli-tv-pvr1.2:100.2"><i>Nisīdati, payoge dukkaṭaṃ;</i> <b></b></a> <a data-uid="pli-tv-pvr1.2:100.3"><i>nisinne āpatti pācittiyassa. #4</i> <b></b></a></p>
<p><a data-uid="pli-tv-pvr1.2:101.1" data-ref="sc101"><i>Mātugāmena saddhiṃ eko ekāya raho nisajjaṃ kappento dve āpattiyo āpajjati.</i> <b></b></a> <a data-uid="pli-tv-pvr1.2:101.2"><i>Nisīdati, payoge dukkaṭaṃ;</i> <b></b></a> <a data-uid="pli-tv-pvr1.2:101.3"><i>nisinne āpatti pācittiyassa. #5</i> <b></b></a></p>
<p><a data-uid="pli-tv-pvr1.2:102.1" data-ref="sc102" data-var="purebhattaṃ pacchābhattaṃ → purebhattaṃ vā pacchābhattaṃ vā santaṃ bhikkhuṃ anāpucchā (bj, s1-3); purebhattaṃ pacchābhattaṃ santaṃ bhikkhuṃ anāpucchā (pts1)"><i>Nimantito sabhatto samāno purebhattaṃ pacchābhattaṃ kulesu cārittaṃ āpajjanto dve āpattiyo āpajjati.</i> <b></b></a> <a data-uid="pli-tv-pvr1.2:102.2" data-var="ummāraṃ → upacāraṃ (bj)"><i>Paṭhamaṃ pādaṃ ummāraṃ atikkāmeti, āpatti dukkaṭassa;</i> <b></b></a> <a data-uid="pli-tv-pvr1.2:102.3"><i>dutiyaṃ pādaṃ atikkāmeti, āpatti pācittiyassa. #6</i> <b></b></a></p>
<p><a data-uid="pli-tv-pvr1.2:103.1" data-ref="sc103"><i>Tatuttari bhesajjaṃ viññāpento dve āpattiyo āpajjati.</i> <b></b></a> <a data-uid="pli-tv-pvr1.2:103.2"><i>Viññāpeti, payoge dukkaṭaṃ;</i> <b></b></a> <a data-uid="pli-tv-pvr1.2:103.3"><i>viññāpite āpatti pācittiyassa. #7</i> <b></b></a></p>
<p><a data-uid="pli-tv-pvr1.2:104.1" data-ref="sc104"><i>Uyyuttaṃ senaṃ dassanāya gacchanto dve āpattiyo āpajjati.</i> <b></b></a> <a data-uid="pli-tv-pvr1.2:104.2"><i>Gacchati, āpatti dukkaṭassa;</i> <b></b></a> <a data-uid="pli-tv-pvr1.2:104.3"><i>yattha ṭhito passati, āpatti pācittiyassa. #8</i> <b></b></a></p>
<p><a data-uid="pli-tv-pvr1.2:105.1" data-ref="sc105"><i>Atirekatirattaṃ senāya vasanto dve āpattiyo āpajjati.</i> <b></b></a> <a data-uid="pli-tv-pvr1.2:105.2"><i>Vasati, payoge dukkaṭaṃ;</i> <b></b></a> <a data-uid="pli-tv-pvr1.2:105.3"><i>vasite āpatti pācittiyassa. #9</i> <b></b></a></p>
<p><a data-uid="pli-tv-pvr1.2:106.1" data-ref="sc106"><i>Uyyodhikaṃ gacchanto dve āpattiyo āpajjati.</i> <b></b></a> <a data-uid="pli-tv-pvr1.2:106.2"><i>Gacchati, āpatti dukkaṭassa;</i> <b></b></a> <a data-uid="pli-tv-pvr1.2:106.3"><i>yattha ṭhito passati, āpatti pācittiyassa. #10</i> <b></b></a></p>
<p class="endvagga"><a data-uid="pli-tv-pvr1.2:107.1" data-ref="sc107" data-var="Acelakavaggo → aceḷakavaggo (bj)"><i>Acelakavaggo pañcamo.</i> <b></b></a></p>
<h3><a data-uid="pli-tv-pvr1.2:107.2"><i>5.6. Surāmerayavagga</i> <b></b></a></h3>
<p><a data-uid="pli-tv-pvr1.2:108.1" data-ref="sc108"><i>Majjaṃ pivanto dve āpattiyo āpajjati.</i> <b></b></a> <a data-uid="pli-tv-pvr1.2:108.2"><i>“Pivissāmī”ti paṭiggaṇhāti, āpatti dukkaṭassa;</i> <b></b></a> <a data-uid="pli-tv-pvr1.2:108.3"><i>ajjhohāre ajjhohāre āpatti pācittiyassa. #1</i> <b></b></a></p>
<p><a data-uid="pli-tv-pvr1.2:109.1" data-ref="sc109"><i>Bhikkhuṃ aṅgulipatodakena hāsento dve āpattiyo āpajjati.</i> <b></b></a> <a data-uid="pli-tv-pvr1.2:109.2"><i>Hāseti, payoge dukkaṭaṃ;</i> <b></b></a> <a data-uid="pli-tv-pvr1.2:109.3" data-var="hasite → hāsite (bj, s1-3, pts1)"><i>hasite āpatti pācittiyassa. #2</i> <b></b></a></p>
<p><a data-uid="pli-tv-pvr1.2:110.1" data-ref="sc110"><i>Udake kīḷanto dve āpattiyo āpajjati.</i> <b></b></a> <a data-uid="pli-tv-pvr1.2:110.2"><i>Heṭṭhāgopphake udake kīḷati, āpatti dukkaṭassa;</i> <b></b></a> <a data-uid="pli-tv-pvr1.2:110.3"><i>uparigopphake kīḷati, āpatti pācittiyassa. #3</i> <b></b></a></p>
<p><a data-uid="pli-tv-pvr1.2:111.1" data-ref="sc111"><i>Anādariyaṃ karonto dve āpattiyo āpajjati.</i> <b></b></a> <a data-uid="pli-tv-pvr1.2:111.2"><i>Karoti, payoge dukkaṭaṃ;</i> <b></b></a> <a data-uid="pli-tv-pvr1.2:111.3"><i>kate āpatti pācittiyassa. #4</i> <b></b></a></p>
<p><a data-uid="pli-tv-pvr1.2:112.1" data-ref="sc112"><i>Bhikkhuṃ bhiṃsāpento dve āpattiyo āpajjati.</i> <b></b></a> <a data-uid="pli-tv-pvr1.2:112.2"><i>Bhiṃsāpeti, payoge dukkaṭaṃ;</i> <b></b></a> <a data-uid="pli-tv-pvr1.2:112.3"><i>bhiṃsāpite āpatti pācittiyassa. #5</i> <b></b></a></p>
<p><a data-uid="pli-tv-pvr1.2:113.1" data-ref="sc113"><i>Jotiṃ samādahitvā visibbento dve āpattiyo āpajjati.</i> <b></b></a> <a data-uid="pli-tv-pvr1.2:113.2"><i>Samādahati, payoge dukkaṭaṃ;</i> <b></b></a> <a data-uid="pli-tv-pvr1.2:113.3"><i>samādahite āpatti pācittiyassa. #6</i> <b></b></a></p>
<p><a data-uid="pli-tv-pvr1.2:114.1" data-ref="sc114"><i>Orenaddhamāsaṃ nahāyanto dve āpattiyo āpajjati.</i> <b></b></a> <a data-uid="pli-tv-pvr1.2:114.2"><i>Nahāyati, payoge dukkaṭaṃ;</i> <b></b></a> <a data-uid="pli-tv-pvr1.2:114.3"><i>nahānapariyosāne āpatti pācittiyassa. #7</i> <b></b></a></p>
<p><a data-uid="pli-tv-pvr1.2:115.1" data-ref="sc115, pts-vp-pli5.41"><i>Anādiyitvā tiṇṇaṃ dubbaṇṇakaraṇānaṃ aññataraṃ dubbaṇṇakaraṇaṃ navaṃ cīvaraṃ paribhuñjanto dve āpattiyo āpajjati.</i> <b></b></a> <a data-uid="pli-tv-pvr1.2:115.2"><i>Paribhuñjati, payoge dukkaṭaṃ;</i> <b></b></a> <a data-uid="pli-tv-pvr1.2:115.3"><i>paribhutte āpatti pācittiyassa. #8</i> <b></b></a></p>
<p><a data-uid="pli-tv-pvr1.2:116.1" data-ref="sc116"><i>Bhikkhussa vā bhikkhuniyā vā sikkhamānāya vā sāmaṇerassa vā sāmaṇeriyā vā sāmaṃ cīvaraṃ vikappetvā appaccuddhāraṇaṃ paribhuñjanto dve āpattiyo āpajjati.</i> <b></b></a> <a data-uid="pli-tv-pvr1.2:116.2"><i>Paribhuñjati, payoge dukkaṭaṃ;</i> <b></b></a> <a data-uid="pli-tv-pvr1.2:116.3"><i>paribhutte āpatti pācittiyassa. #9</i> <b></b></a></p>
<p><a data-uid="pli-tv-pvr1.2:117.1" data-ref="sc117"><i>Bhikkhussa pattaṃ vā cīvaraṃ vā nisīdanaṃ vā sūcigharaṃ vā kāyabandhanaṃ vā apanidhento dve āpattiyo āpajjati.</i> <b></b></a> <a data-uid="pli-tv-pvr1.2:117.2"><i>Apanidheti, payoge dukkaṭaṃ;</i> <b></b></a> <a data-uid="pli-tv-pvr1.2:117.3" data-var="apanidhite → apaniddhe (bj)"><i>apanidhite āpatti pācittiyassa. #10</i> <b></b></a></p>
<p class="endvagga"><a data-uid="pli-tv-pvr1.2:118.1" data-ref="sc118"><i>Surāmerayavaggo chaṭṭho.</i> <b></b></a></p>
<h3><a data-uid="pli-tv-pvr1.2:118.2"><i>5.7. Sappāṇakavagga</i> <b></b></a></h3>
<p><a data-uid="pli-tv-pvr1.2:119.1" data-ref="sc119"><i>Sañcicca pāṇaṃ jīvitā voropento kati āpattiyo āpajjati?</i> <b></b></a> <a data-uid="pli-tv-pvr1.2:119.2"><i>Sañcicca pāṇaṃ jīvitā voropento catasso āpattiyo āpajjati.</i> <b></b></a> <a data-uid="pli-tv-pvr1.2:119.3"><i>Anodissa opātaṃ khaṇati—</i> <b></b></a> <a data-uid="pli-tv-pvr1.2:119.4"><i>“yo koci papatitvā marissatī”ti, āpatti dukkaṭassa;</i> <b></b></a> <a data-uid="pli-tv-pvr1.2:119.5"><i>manusso tasmiṃ papatitvā marati, āpatti pārājikassa;</i> <b></b></a> <a data-uid="pli-tv-pvr1.2:119.6"><i>yakkho vā peto vā tiracchānagatamanussaviggaho vā tasmiṃ papatitvā marati, āpatti thullaccayassa;</i> <b></b></a> <a data-uid="pli-tv-pvr1.2:119.7"><i>tiracchānagato tasmiṃ papatitvā marati, āpatti pācittiyassa—</i> <b></b></a> <a data-uid="pli-tv-pvr1.2:119.8"><i>sañcicca pāṇaṃ jīvitā voropento imā catasso āpattiyo āpajjati. #1</i> <b></b></a></p>
<p><a data-uid="pli-tv-pvr1.2:120.1" data-ref="sc120"><i>Jānaṃ sappāṇakaṃ udakaṃ paribhuñjanto dve āpattiyo āpajjati.</i> <b></b></a> <a data-uid="pli-tv-pvr1.2:120.2"><i>Paribhuñjati, payoge dukkaṭaṃ;</i> <b></b></a> <a data-uid="pli-tv-pvr1.2:120.3"><i>paribhutte āpatti pācittiyassa. #2</i> <b></b></a></p>
<p><a data-uid="pli-tv-pvr1.2:121.1" data-ref="sc121"><i>Jānaṃ yathādhammaṃ nihatādhikaraṇaṃ punakammāya ukkoṭento dve āpattiyo āpajjati.</i> <b></b></a> <a data-uid="pli-tv-pvr1.2:121.2"><i>Ukkoṭeti, payoge dukkaṭaṃ;</i> <b></b></a> <a data-uid="pli-tv-pvr1.2:121.3"><i>ukkoṭite āpatti pācittiyassa. #3</i> <b></b></a></p>
<p><a data-uid="pli-tv-pvr1.2:122.1" data-ref="sc122"><i>Bhikkhussa jānaṃ duṭṭhullaṃ āpattiṃ paṭicchādento ekaṃ āpattiṃ āpajjati, pācittiyaṃ. #4</i> <b></b></a></p>
<p><a data-uid="pli-tv-pvr1.2:123.1" data-ref="sc123"><i>Jānaṃ ūnavīsativassaṃ puggalaṃ upasampādento dve āpattiyo āpajjati.</i> <b></b></a> <a data-uid="pli-tv-pvr1.2:123.2"><i>Upasampādeti, payoge dukkaṭaṃ;</i> <b></b></a> <a data-uid="pli-tv-pvr1.2:123.3"><i>upasampādite āpatti pācittiyassa. #5</i> <b></b></a></p>
<p><a data-uid="pli-tv-pvr1.2:124.1" data-ref="sc124"><i>Jānaṃ theyyasatthena saddhiṃ saṃvidhāya ekaddhānamaggaṃ paṭipajjanto dve āpattiyo āpajjati.</i> <b></b></a> <a data-uid="pli-tv-pvr1.2:124.2"><i>Paṭipajjati, payoge dukkaṭaṃ;</i> <b></b></a> <a data-uid="pli-tv-pvr1.2:124.3"><i>paṭipanne āpatti pācittiyassa. #6</i> <b></b></a></p>
<p><a data-uid="pli-tv-pvr1.2:125.1" data-ref="sc125"><i>Mātugāmena saddhiṃ saṃvidhāya ekaddhānamaggaṃ paṭipajjanto dve āpattiyo āpajjati.</i> <b></b></a> <a data-uid="pli-tv-pvr1.2:125.2"><i>Paṭipajjati, payoge dukkaṭaṃ;</i> <b></b></a> <a data-uid="pli-tv-pvr1.2:125.3"><i>paṭipanne āpatti pācittiyassa. #7</i> <b></b></a></p>
<p><a data-uid="pli-tv-pvr1.2:126.1" data-ref="sc126" data-var="samanubhāsanāya → samanubhāsisamāno (bj)"><i>Pāpikāya diṭṭhiyā yāvatatiyaṃ samanubhāsanāya na paṭinissajjanto dve āpattiyo āpajjati.</i> <b></b></a> <a data-uid="pli-tv-pvr1.2:126.2"><i>Ñattiyā dukkaṭaṃ;</i> <b></b></a> <a data-uid="pli-tv-pvr1.2:126.3"><i>kammavācāpariyosāne āpatti pācittiyassa. #8</i> <b></b></a></p>
<p><a data-uid="pli-tv-pvr1.2:127.1" data-ref="sc127" data-var="akaṭānudhammena → akatānudhammena (bj)"><i>Jānaṃ tathāvādinā bhikkhunā akaṭānudhammena taṃ diṭṭhiṃ appaṭinissaṭṭhena saddhiṃ sambhuñjanto dve āpattiyo āpajjati.</i> <b></b></a> <a data-uid="pli-tv-pvr1.2:127.2"><i>Sambhuñjati, payoge dukkaṭaṃ;</i> <b></b></a> <a data-uid="pli-tv-pvr1.2:127.3"><i>sambhutte āpatti pācittiyassa. #9</i> <b></b></a></p>
<p><a data-uid="pli-tv-pvr1.2:128.1" data-ref="sc128, pts-vp-pli5.42"><i>Jānaṃ tathānāsitaṃ samaṇuddesaṃ upalāpento dve āpattiyo āpajjati.</i> <b></b></a> <a data-uid="pli-tv-pvr1.2:128.2"><i>Upalāpeti, payoge dukkaṭaṃ;</i> <b></b></a> <a data-uid="pli-tv-pvr1.2:128.3"><i>upalāpite āpatti pācittiyassa. #10</i> <b></b></a></p>
<p class="endvagga"><a data-uid="pli-tv-pvr1.2:129.1" data-ref="sc129"><i>Sappāṇakavaggo sattamo.</i> <b></b></a></p>
<h3><a data-uid="pli-tv-pvr1.2:129.2"><i>5.8. Sahadhammikavagga</i> <b></b></a></h3>
<p><a data-uid="pli-tv-pvr1.2:130.1" data-ref="sc130"><i>Bhikkhūhi sahadhammikaṃ vuccamāno—</i> <b></b></a> <a data-uid="pli-tv-pvr1.2:130.2"><i>“na tāvāhaṃ, āvuso, etasmiṃ sikkhāpade sikkhissāmi yāva na aññaṃ bhikkhuṃ byattaṃ vinayadharaṃ paripucchissāmī”ti bhaṇanto dve āpattiyo āpajjati.</i> <b></b></a> <a data-uid="pli-tv-pvr1.2:130.3"><i>Bhaṇati, payoge dukkaṭaṃ;</i> <b></b></a> <a data-uid="pli-tv-pvr1.2:130.4"><i>bhaṇite āpatti pācittiyassa. #1</i> <b></b></a></p>
<p><a data-uid="pli-tv-pvr1.2:131.1" data-ref="sc131"><i>Vinayaṃ vivaṇṇento dve āpattiyo āpajjati.</i> <b></b></a> <a data-uid="pli-tv-pvr1.2:131.2"><i>Vivaṇṇeti, payoge dukkaṭaṃ;</i> <b></b></a> <a data-uid="pli-tv-pvr1.2:131.3"><i>vivaṇṇite āpatti pācittiyassa. #2</i> <b></b></a></p>
<p><a data-uid="pli-tv-pvr1.2:132.1" data-ref="sc132"><i>Mohento dve āpattiyo āpajjati.</i> <b></b></a> <a data-uid="pli-tv-pvr1.2:132.2"><i>Anāropite mohe moheti, āpatti dukkaṭassa;</i> <b></b></a> <a data-uid="pli-tv-pvr1.2:132.3"><i>āropite mohe moheti, āpatti pācittiyassa. #3</i> <b></b></a></p>
<p><a data-uid="pli-tv-pvr1.2:133.1" data-ref="sc133"><i>Bhikkhussa kupito anattamano pahāraṃ dento dve āpattiyo āpajjati.</i> <b></b></a> <a data-uid="pli-tv-pvr1.2:133.2"><i>Paharati, payoge dukkaṭaṃ;</i> <b></b></a> <a data-uid="pli-tv-pvr1.2:133.3" data-var="pahate → paharite (bj); pahaṭe (s1, s2, pts1)"><i>pahate āpatti pācittiyassa. #4</i> <b></b></a></p>
<p><a data-uid="pli-tv-pvr1.2:134.1" data-ref="sc134"><i>Bhikkhussa kupito anattamano talasattikaṃ uggiranto dve āpattiyo āpajjati.</i> <b></b></a> <a data-uid="pli-tv-pvr1.2:134.2"><i>Uggirati, payoge dukkaṭaṃ;</i> <b></b></a> <a data-uid="pli-tv-pvr1.2:134.3"><i>uggirite āpatti pācittiyassa. #5</i> <b></b></a></p>
<p><a data-uid="pli-tv-pvr1.2:135.1" data-ref="sc135"><i>Bhikkhuṃ amūlakena saṃghādisesena anuddhaṃsento dve āpattiyo āpajjati.</i> <b></b></a> <a data-uid="pli-tv-pvr1.2:135.2"><i>Anuddhaṃseti, payoge dukkaṭaṃ;</i> <b></b></a> <a data-uid="pli-tv-pvr1.2:135.3"><i>anuddhaṃsite āpatti pācittiyassa. #6</i> <b></b></a></p>
<p><a data-uid="pli-tv-pvr1.2:136.1" data-ref="sc136"><i>Bhikkhussa sañcicca kukkuccaṃ upadahanto dve āpattiyo āpajjati.</i> <b></b></a> <a data-uid="pli-tv-pvr1.2:136.2"><i>Upadahati, payoge dukkaṭaṃ;</i> <b></b></a> <a data-uid="pli-tv-pvr1.2:136.3"><i>upadahite āpatti pācittiyassa. #7</i> <b></b></a></p>
<p><a data-uid="pli-tv-pvr1.2:137.1" data-ref="sc137"><i>Bhikkhūnaṃ bhaṇḍanajātānaṃ kalahajātānaṃ vivādāpannānaṃ upassutiṃ tiṭṭhanto dve āpattiyo āpajjati.</i> <b></b></a> <a data-uid="pli-tv-pvr1.2:137.2"><i>“Sossāmī”ti gacchati, āpatti dukkaṭassa;</i> <b></b></a> <a data-uid="pli-tv-pvr1.2:137.3"><i>yattha ṭhito suṇāti, āpatti pācittiyassa. #8</i> <b></b></a></p>
<p><a data-uid="pli-tv-pvr1.2:138.1" data-ref="sc138"><i>Dhammikānaṃ kammānaṃ chandaṃ datvā pacchā khīyanadhammaṃ āpajjanto dve āpattiyo āpajjati.</i> <b></b></a> <a data-uid="pli-tv-pvr1.2:138.2"><i>Khiyyati, payoge dukkaṭaṃ;</i> <b></b></a> <a data-uid="pli-tv-pvr1.2:138.3"><i>khiyyite āpatti pācittiyassa. #9</i> <b></b></a></p>
<p><a data-uid="pli-tv-pvr1.2:139.1" data-ref="sc139"><i>Saṃghe vinicchayakathāya vattamānāya chandaṃ adatvā uṭṭhāyāsanā pakkamanto dve āpattiyo āpajjati.</i> <b></b></a> <a data-uid="pli-tv-pvr1.2:139.2"><i>Parisāya hatthapāsaṃ vijahantassa āpatti dukkaṭassa;</i> <b></b></a> <a data-uid="pli-tv-pvr1.2:139.3"><i>vijahite āpatti pācittiyassa. #10</i> <b></b></a></p>
<p><a data-uid="pli-tv-pvr1.2:140.1" data-ref="sc140"><i>Samaggena saṃghena cīvaraṃ datvā pacchā khīyanadhammaṃ āpajjanto dve āpattiyo āpajjati.</i> <b></b></a> <a data-uid="pli-tv-pvr1.2:140.2"><i>Khiyyati, payoge dukkaṭaṃ;</i> <b></b></a> <a data-uid="pli-tv-pvr1.2:140.3"><i>khiyyite āpatti pācittiyassa. #11</i> <b></b></a></p>
<p><a data-uid="pli-tv-pvr1.2:141.1" data-ref="sc141"><i>Jānaṃ saṃghikaṃ lābhaṃ pariṇataṃ puggalassa pariṇāmento dve āpattiyo āpajjati.</i> <b></b></a> <a data-uid="pli-tv-pvr1.2:141.2"><i>Pariṇāmeti, payoge dukkaṭaṃ;</i> <b></b></a> <a data-uid="pli-tv-pvr1.2:141.3"><i>pariṇāmite āpatti pācittiyassa. #12</i> <b></b></a></p>
<p class="endvagga"><a data-uid="pli-tv-pvr1.2:142.1" data-ref="sc142"><i>Sahadhammikavaggo aṭṭhamo.</i> <b></b></a></p>
<h3><a data-uid="pli-tv-pvr1.2:142.2"><i>5.9. Rājavagga</i> <b></b></a></h3>
<p><a data-uid="pli-tv-pvr1.2:143.1" data-ref="sc143"><i>Pubbe appaṭisaṃvidito rañño antepuraṃ pavisanto dve āpattiyo āpajjati.</i> <b></b></a> <a data-uid="pli-tv-pvr1.2:143.2"><i>Paṭhamaṃ pādaṃ ummāraṃ atikkāmeti, āpatti dukkaṭassa;</i> <b></b></a> <a data-uid="pli-tv-pvr1.2:143.3"><i>dutiyaṃ pādaṃ atikkāmeti, āpatti pācittiyassa. #1</i> <b></b></a></p>
<p><a data-uid="pli-tv-pvr1.2:144.1" data-ref="sc144, pts-vp-pli5.43"><i>Ratanaṃ uggaṇhanto dve āpattiyo āpajjati.</i> <b></b></a> <a data-uid="pli-tv-pvr1.2:144.2"><i>Gaṇhāti, payoge dukkaṭaṃ;</i> <b></b></a> <a data-uid="pli-tv-pvr1.2:144.3"><i>gahite āpatti pācittiyassa. #2</i> <b></b></a></p>
<p><a data-uid="pli-tv-pvr1.2:145.1" data-ref="sc145"><i>Santaṃ bhikkhuṃ anāpucchā vikāle gāmaṃ pavisanto dve āpattiyo āpajjati.</i> <b></b></a> <a data-uid="pli-tv-pvr1.2:145.2"><i>Paṭhamaṃ pādaṃ parikkhepaṃ atikkāmeti, āpatti dukkaṭassa;</i> <b></b></a> <a data-uid="pli-tv-pvr1.2:145.3"><i>dutiyaṃ pādaṃ atikkāmeti, āpatti pācittiyassa. #3</i> <b></b></a></p>
<p><a data-uid="pli-tv-pvr1.2:146.1" data-ref="sc146"><i>Aṭṭhimayaṃ vā dantamayaṃ vā visāṇamayaṃ vā sūcigharaṃ kārāpento dve āpattiyo āpajjati.</i> <b></b></a> <a data-uid="pli-tv-pvr1.2:146.2"><i>Kārāpeti, payoge dukkaṭaṃ;</i> <b></b></a> <a data-uid="pli-tv-pvr1.2:146.3"><i>kārāpite āpatti pācittiyassa. #4</i> <b></b></a></p>
<p><a data-uid="pli-tv-pvr1.2:147.1" data-ref="sc147"><i>Pamāṇātikkantaṃ mañcaṃ vā pīṭhaṃ vā kārāpento dve āpattiyo āpajjati.</i> <b></b></a> <a data-uid="pli-tv-pvr1.2:147.2"><i>Kārāpeti, payoge dukkaṭaṃ;</i> <b></b></a> <a data-uid="pli-tv-pvr1.2:147.3"><i>kārāpite āpatti pācittiyassa. #5</i> <b></b></a></p>
<p><a data-uid="pli-tv-pvr1.2:148.1" data-ref="sc148"><i>Mañcaṃ vā pīṭhaṃ vā tūlonaddhaṃ kārāpento dve āpattiyo āpajjati.</i> <b></b></a> <a data-uid="pli-tv-pvr1.2:148.2"><i>Kārāpeti, payoge dukkaṭaṃ;</i> <b></b></a> <a data-uid="pli-tv-pvr1.2:148.3"><i>kārāpite āpatti pācittiyassa. #6</i> <b></b></a></p>
<p><a data-uid="pli-tv-pvr1.2:149.1" data-ref="sc149"><i>Pamāṇātikkantaṃ nisīdanaṃ kārāpento dve āpattiyo āpajjati.</i> <b></b></a> <a data-uid="pli-tv-pvr1.2:149.2"><i>Kārāpeti, payoge dukkaṭaṃ;</i> <b></b></a> <a data-uid="pli-tv-pvr1.2:149.3"><i>kārāpite āpatti pācittiyassa. #7</i> <b></b></a></p>
<p><a data-uid="pli-tv-pvr1.2:150.1" data-ref="sc150"><i>Pamāṇātikkantaṃ kaṇḍuppaṭicchādiṃ kārāpento dve āpattiyo āpajjati.</i> <b></b></a> <a data-uid="pli-tv-pvr1.2:150.2"><i>Kārāpeti, payoge dukkaṭaṃ;</i> <b></b></a> <a data-uid="pli-tv-pvr1.2:150.3"><i>kārāpite āpatti pācittiyassa. #8</i> <b></b></a></p>
<p><a data-uid="pli-tv-pvr1.2:151.1" data-ref="sc151"><i>Pamāṇātikkantaṃ vassikasāṭikaṃ kārāpento dve āpattiyo āpajjati.</i> <b></b></a> <a data-uid="pli-tv-pvr1.2:151.2"><i>Kārāpeti, payoge dukkaṭaṃ;</i> <b></b></a> <a data-uid="pli-tv-pvr1.2:151.3"><i>kārāpite āpatti pācittiyassa. #9</i> <b></b></a></p>
<p><a data-uid="pli-tv-pvr1.2:152.1" data-ref="sc152"><i>Sugatacīvarappamāṇaṃ cīvaraṃ kārāpento kati āpattiyo āpajjati?</i> <b></b></a> <a data-uid="pli-tv-pvr1.2:152.2"><i>Sugatacīvarappamāṇaṃ cīvaraṃ kārāpento dve āpattiyo āpajjati.</i> <b></b></a> <a data-uid="pli-tv-pvr1.2:152.3"><i>Kārāpeti, payoge dukkaṭaṃ;</i> <b></b></a> <a data-uid="pli-tv-pvr1.2:152.4"><i>kārāpite āpatti pācittiyassa—</i> <b></b></a> <a data-uid="pli-tv-pvr1.2:152.5"><i>sugatacīvarappamāṇaṃ cīvaraṃ kārāpento imā dve āpattiyo āpajjati. #10</i> <b></b></a></p>
<p class="endvagga"><a data-uid="pli-tv-pvr1.2:153.1" data-ref="sc153"><i>Rājavaggo navamo.</i> <b></b></a><br>
<a data-uid="pli-tv-pvr1.2:153.2"><i>Khuddakā niṭṭhitā.</i> <b></b></a></p>
<h2><a data-uid="pli-tv-pvr1.2:153.3"><i>6. Pāṭidesanīyakaṇḍa</i> <b></b></a></h2>
<p><a data-uid="pli-tv-pvr1.2:154.1" data-ref="sc154"><i>Aññātikāya bhikkhuniyā antaragharaṃ paviṭṭhāya hatthato khādanīyaṃ vā bhojanīyaṃ vā sahatthā paṭiggahetvā bhuñjanto kati āpattiyo āpajjati?</i> <b></b></a> <a data-uid="pli-tv-pvr1.2:154.2"><i>Aññātikāya bhikkhuniyā antaragharaṃ paviṭṭhāya hatthato khādanīyaṃ vā bhojanīyaṃ vā sahatthā paṭiggahetvā bhuñjanto dve āpattiyo āpajjati.</i> <b></b></a> <a data-uid="pli-tv-pvr1.2:154.3"><i>“Bhuñjissāmī”ti paṭiggaṇhāti, āpatti dukkaṭassa;</i> <b></b></a> <a data-uid="pli-tv-pvr1.2:154.4"><i>ajjhohāre ajjhohāre āpatti pāṭidesanīyassa—</i> <b></b></a> <a data-uid="pli-tv-pvr1.2:154.5"><i>aññātikāya bhikkhuniyā antaragharaṃ paviṭṭhāya hatthato khādanīyaṃ vā bhojanīyaṃ vā sahatthā paṭiggahetvā bhuñjanto imā dve āpattiyo āpajjati. #1</i> <b></b></a></p>
<p><a data-uid="pli-tv-pvr1.2:155.1" data-ref="sc155"><i>Bhikkhuniyā vosāsantiyā na nivāretvā bhuñjanto dve āpattiyo āpajjati.</i> <b></b></a> <a data-uid="pli-tv-pvr1.2:155.2"><i>“Bhuñjissāmī”ti paṭiggaṇhāti, āpatti dukkaṭassa;</i> <b></b></a> <a data-uid="pli-tv-pvr1.2:155.3"><i>ajjhohāre ajjhohāre āpatti pāṭidesanīyassa. #2</i> <b></b></a></p>
<p><a data-uid="pli-tv-pvr1.2:156.1" data-ref="sc156"><i>Sekkhasammatesu kulesu khādanīyaṃ vā bhojanīyaṃ vā sahatthā paṭiggahetvā bhuñjanto dve āpattiyo āpajjati.</i> <b></b></a> <a data-uid="pli-tv-pvr1.2:156.2"><i>“Bhuñjissāmī”ti paṭiggaṇhāti, āpatti dukkaṭassa;</i> <b></b></a> <a data-uid="pli-tv-pvr1.2:156.3"><i>ajjhohāre ajjhohāre āpatti pāṭidesanīyassa. #3</i> <b></b></a></p>
<p><a data-uid="pli-tv-pvr1.2:157.1" data-ref="sc157, pts-vp-pli5.44"><i>Āraññakesu senāsanesu pubbe appaṭisaṃviditaṃ khādanīyaṃ vā bhojanīyaṃ vā ajjhārāme sahatthā paṭiggahetvā bhuñjanto kati āpattiyo āpajjati?</i> <b></b></a> <a data-uid="pli-tv-pvr1.2:157.2"><i>Āraññakesu senāsanesu pubbe appaṭisaṃviditaṃ khādanīyaṃ vā bhojanīyaṃ vā ajjhārāme sahatthā paṭiggahetvā bhuñjanto dve āpattiyo āpajjati.</i> <b></b></a> <a data-uid="pli-tv-pvr1.2:157.3"><i>“Bhuñjissāmī”ti paṭiggaṇhāti, āpatti dukkaṭassa;</i> <b></b></a> <a data-uid="pli-tv-pvr1.2:157.4"><i>ajjhohāre ajjhohāre āpatti pāṭidesanīyassa—</i> <b></b></a> <a data-uid="pli-tv-pvr1.2:157.5"><i>āraññakesu senāsanesu pubbe appaṭisaṃviditaṃ khādanīyaṃ vā bhojanīyaṃ vā ajjhārāme sahatthā paṭiggahetvā bhuñjanto imā dve āpattiyo āpajjati. #4</i> <b></b></a></p>
<p class="end"><a data-uid="pli-tv-pvr1.2:158.1" data-ref="sc158"><i>Cattāro pāṭidesanīyā niṭṭhitā.</i> <b></b></a></p>
<h2><a data-uid="pli-tv-pvr1.2:158.2"><i>7. 7 Sekhiyakaṇḍa</i> <b></b></a></h2>
<h3><a data-uid="pli-tv-pvr1.2:158.3"><i>7.1. Parimaṇḍalavagga</i> <b></b></a></h3>
<p><a data-uid="pli-tv-pvr1.2:159.1" data-ref="sc159"><i>Anādariyaṃ paṭicca purato vā pacchato vā olambento nivāsento kati āpattiyo āpajjati?</i> <b></b></a> <a data-uid="pli-tv-pvr1.2:159.2"><i>Anādariyaṃ paṭicca purato vā pacchato vā olambento nivāsento ekaṃ āpattiṃ āpajjati.</i> <b></b></a> <a data-uid="pli-tv-pvr1.2:159.3"><i>Dukkaṭaṃ—</i> <b></b></a> <a data-uid="pli-tv-pvr1.2:159.4"><i>anādariyaṃ paṭicca purato vā pacchato vā olambento nivāsento imaṃ ekaṃ āpattiṃ āpajjati. #1</i> <b></b></a></p>
<p><a data-uid="pli-tv-pvr1.2:160.1" data-ref="sc160"><i>Anādariyaṃ paṭicca purato vā pacchato vā olambento pārupanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:160.2"><i>Dukkaṭaṃ. #2</i> <b></b></a></p>
<p><a data-uid="pli-tv-pvr1.2:161.1" data-ref="sc161"><i>Anādariyaṃ paṭicca kāyaṃ vivaritvā antaraghare gacchanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:161.2"><i>Dukkaṭaṃ. #3</i> <b></b></a></p>
<p><a data-uid="pli-tv-pvr1.2:162.1" data-ref="sc162"><i>Anādariyaṃ paṭicca kāyaṃ vivaritvā antaraghare nisīdanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:162.2"><i>Dukkaṭaṃ. #4</i> <b></b></a></p>
<p><a data-uid="pli-tv-pvr1.2:163.1" data-ref="sc163"><i>Anādariyaṃ paṭicca hatthaṃ vā pādaṃ vā kīḷāpento antaraghare gacchanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:163.2"><i>Dukkaṭaṃ. #5</i> <b></b></a></p>
<p><a data-uid="pli-tv-pvr1.2:164.1" data-ref="sc164"><i>Anādariyaṃ paṭicca hatthaṃ vā pādaṃ vā kīḷāpento antaraghare nisīdanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:164.2"><i>Dukkaṭaṃ. #6</i> <b></b></a></p>
<p><a data-uid="pli-tv-pvr1.2:165.1" data-ref="sc165"><i>Anādariyaṃ paṭicca tahaṃ tahaṃ olokento antaraghare gacchanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:165.2"><i>Dukkaṭaṃ. #7</i> <b></b></a></p>
<p><a data-uid="pli-tv-pvr1.2:166.1" data-ref="sc166"><i>Anādariyaṃ paṭicca tahaṃ tahaṃ olokento antaraghare nisīdanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:166.2"><i>Dukkaṭaṃ. #8</i> <b></b></a></p>
<p><a data-uid="pli-tv-pvr1.2:167.1" data-ref="sc167"><i>Anādariyaṃ paṭicca ukkhittakāya antaraghare gacchanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:167.2"><i>Dukkaṭaṃ. #9</i> <b></b></a></p>
<p><a data-uid="pli-tv-pvr1.2:168.1" data-ref="sc168"><i>Anādariyaṃ paṭicca ukkhittakāya antaraghare nisīdanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:168.2"><i>Dukkaṭaṃ. #10</i> <b></b></a></p>
<p class="endvagga"><a data-uid="pli-tv-pvr1.2:169.1" data-ref="sc169"><i>Parimaṇḍalavaggo paṭhamo.</i> <b></b></a></p>
<h3><a data-uid="pli-tv-pvr1.2:169.2"><i>7.2. Ujjagghikavagga</i> <b></b></a></h3>
<p><a data-uid="pli-tv-pvr1.2:170.1" data-ref="sc170"><i>Anādariyaṃ paṭicca ujjagghikāya antaraghare gacchanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:170.2"><i>Dukkaṭaṃ. #1</i> <b></b></a></p>
<p><a data-uid="pli-tv-pvr1.2:171.1" data-ref="sc171"><i>Anādariyaṃ paṭicca ujjagghikāya antaraghare nisīdanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:171.2"><i>Dukkaṭaṃ. #2</i> <b></b></a></p>
<p><a data-uid="pli-tv-pvr1.2:172.1" data-ref="sc172"><i>Anādariyaṃ paṭicca uccāsaddaṃ mahāsaddaṃ karonto antaraghare gacchanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:172.2"><i>Dukkaṭaṃ. #3</i> <b></b></a></p>
<p><a data-uid="pli-tv-pvr1.2:173.1" data-ref="sc173"><i>Anādariyaṃ paṭicca uccāsaddaṃ mahāsaddaṃ karonto antaraghare nisīdanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:173.2"><i>Dukkaṭaṃ. #4</i> <b></b></a></p>
<p><a data-uid="pli-tv-pvr1.2:174.1" data-ref="sc174"><i>Anādariyaṃ paṭicca kāyappacālakaṃ antaraghare gacchanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:174.2"><i>Dukkaṭaṃ. #5</i> <b></b></a></p>
<p><a data-uid="pli-tv-pvr1.2:175.1" data-ref="sc175"><i>Anādariyaṃ paṭicca kāyappacālakaṃ antaraghare nisīdanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:175.2"><i>Dukkaṭaṃ. #6</i> <b></b></a></p>
<p><a data-uid="pli-tv-pvr1.2:176.1" data-ref="sc176"><i>Anādariyaṃ paṭicca bāhuppacālakaṃ antaraghare gacchanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:176.2"><i>Dukkaṭaṃ. #7</i> <b></b></a></p>
<p><a data-uid="pli-tv-pvr1.2:177.1" data-ref="sc177"><i>Anādariyaṃ paṭicca bāhuppacālakaṃ antaraghare nisīdanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:177.2"><i>Dukkaṭaṃ. #8</i> <b></b></a></p>
<p><a data-uid="pli-tv-pvr1.2:178.1" data-ref="sc178"><i>Anādariyaṃ paṭicca sīsappacālakaṃ antaraghare gacchanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:178.2"><i>Dukkaṭaṃ. #9</i> <b></b></a></p>
<p><a data-uid="pli-tv-pvr1.2:179.1" data-ref="sc179"><i>Anādariyaṃ paṭicca sīsappacālakaṃ antaraghare nisīdanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:179.2"><i>Dukkaṭaṃ. #10</i> <b></b></a></p>
<p class="endvagga"><a data-uid="pli-tv-pvr1.2:180.1" data-ref="sc180"><i>Ujjagghikavaggo dutiyo.</i> <b></b></a></p>
<h3><a data-uid="pli-tv-pvr1.2:180.2"><i>7.3. Khambhakatavagga</i> <b></b></a></h3>
<p><a data-uid="pli-tv-pvr1.2:181.1" data-ref="sc181"><i>Anādariyaṃ paṭicca khambhakato antaraghare gacchanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:181.2"><i>Dukkaṭaṃ. #1</i> <b></b></a></p>
<p><a data-uid="pli-tv-pvr1.2:182.1" data-ref="sc182"><i>Anādariyaṃ paṭicca khambhakato antaraghare nisīdanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:182.2"><i>Dukkaṭaṃ. #2</i> <b></b></a></p>
<p><a data-uid="pli-tv-pvr1.2:183.1" data-ref="sc183"><i>Anādariyaṃ paṭicca oguṇṭhito antaraghare gacchanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:183.2"><i>Dukkaṭaṃ. #3</i> <b></b></a></p>
<p><a data-uid="pli-tv-pvr1.2:184.1" data-ref="sc184"><i>Anādariyaṃ paṭicca oguṇṭhito antaraghare nisīdanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:184.2"><i>Dukkaṭaṃ. #4</i> <b></b></a></p>
<p><a data-uid="pli-tv-pvr1.2:185.1" data-ref="sc185"><i>Anādariyaṃ paṭicca ukkuṭikāya antaraghare gacchanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:185.2"><i>Dukkaṭaṃ. #5</i> <b></b></a></p>
<p><a data-uid="pli-tv-pvr1.2:186.1" data-ref="sc186"><i>Anādariyaṃ paṭicca pallatthikāya antaraghare nisīdanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:186.2"><i>Dukkaṭaṃ. #6</i> <b></b></a></p>
<p><a data-uid="pli-tv-pvr1.2:187.1" data-ref="sc187"><i>Anādariyaṃ paṭicca asakkaccaṃ piṇḍapātaṃ paṭiggaṇhanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:187.2"><i>Dukkaṭaṃ. #7</i> <b></b></a></p>
<p><a data-uid="pli-tv-pvr1.2:188.1" data-ref="sc188, pts-vp-pli5.45"><i>Anādariyaṃ paṭicca tahaṃ tahaṃ olokento piṇḍapātaṃ paṭiggaṇhanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:188.2"><i>Dukkaṭaṃ. #8</i> <b></b></a></p>
<p><a data-uid="pli-tv-pvr1.2:189.1" data-ref="sc189"><i>Anādariyaṃ paṭicca sūpaññeva bahuṃ paṭiggaṇhanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:189.2"><i>Dukkaṭaṃ. #9</i> <b></b></a></p>
<p><a data-uid="pli-tv-pvr1.2:190.1" data-ref="sc190"><i>Anādariyaṃ paṭicca thūpīkataṃ piṇḍapātaṃ paṭiggaṇhanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:190.2"><i>Dukkaṭaṃ. #10</i> <b></b></a></p>
<p class="endvagga"><a data-uid="pli-tv-pvr1.2:191.1" data-ref="sc191"><i>Khambhakatavaggo tatiyo.</i> <b></b></a></p>
<h3><a data-uid="pli-tv-pvr1.2:191.2"><i>7.4. Piṇḍapātavagga</i> <b></b></a></h3>
<p><a data-uid="pli-tv-pvr1.2:192.1" data-ref="sc192"><i>Anādariyaṃ paṭicca asakkaccaṃ piṇḍapātaṃ bhuñjanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:192.2"><i>Dukkaṭaṃ. #1</i> <b></b></a></p>
<p><a data-uid="pli-tv-pvr1.2:193.1" data-ref="sc193"><i>Anādariyaṃ paṭicca tahaṃ tahaṃ olokento piṇḍapātaṃ bhuñjanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:193.2"><i>Dukkaṭaṃ. #2</i> <b></b></a></p>
<p><a data-uid="pli-tv-pvr1.2:194.1" data-ref="sc194"><i>Anādariyaṃ paṭicca tahaṃ tahaṃ omasitvā piṇḍapātaṃ bhuñjanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:194.2"><i>Dukkaṭaṃ. #3</i> <b></b></a></p>
<p><a data-uid="pli-tv-pvr1.2:195.1" data-ref="sc195"><i>Anādariyaṃ paṭicca sūpaññeva bahuṃ bhuñjanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:195.2"><i>Dukkaṭaṃ. #4</i> <b></b></a></p>
<p><a data-uid="pli-tv-pvr1.2:196.1" data-ref="sc196"><i>Anādariyaṃ paṭicca thūpakato omadditvā piṇḍapātaṃ bhuñjanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:196.2"><i>Dukkaṭaṃ. #5</i> <b></b></a></p>
<p><a data-uid="pli-tv-pvr1.2:197.1" data-ref="sc197"><i>Anādariyaṃ paṭicca sūpaṃ vā byañjanaṃ vā odanena paṭicchādento ekaṃ āpattiṃ āpajjati.</i> <b></b></a> <a data-uid="pli-tv-pvr1.2:197.2"><i>Dukkaṭaṃ. #6</i> <b></b></a></p>
<p><a data-uid="pli-tv-pvr1.2:198.1" data-ref="sc198"><i>Anādariyaṃ paṭicca sūpaṃ vā odanaṃ vā agilāno attano atthāya viññāpetvā bhuñjanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:198.2"><i>Dukkaṭaṃ. #7</i> <b></b></a></p>
<p><a data-uid="pli-tv-pvr1.2:199.1" data-ref="sc199"><i>Anādariyaṃ paṭicca ujjhānasaññī paresaṃ pattaṃ olokento ekaṃ āpattiṃ āpajjati.</i> <b></b></a> <a data-uid="pli-tv-pvr1.2:199.2"><i>Dukkaṭaṃ. #8</i> <b></b></a></p>
<p><a data-uid="pli-tv-pvr1.2:200.1" data-ref="sc200"><i>Anādariyaṃ paṭicca mahantaṃ kabaḷaṃ karonto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:200.2"><i>Dukkaṭaṃ. #9</i> <b></b></a></p>
<p><a data-uid="pli-tv-pvr1.2:201.1" data-ref="sc201"><i>Anādariyaṃ paṭicca dīghaṃ ālopaṃ karonto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:201.2"><i>Dukkaṭaṃ. #10</i> <b></b></a></p>
<p class="endvagga"><a data-uid="pli-tv-pvr1.2:202.1" data-ref="sc202"><i>Piṇḍapātavaggo catuttho.</i> <b></b></a></p>
<h3><a data-uid="pli-tv-pvr1.2:202.2"><i>7.5. Kabaḷavagga</i> <b></b></a></h3>
<p><a data-uid="pli-tv-pvr1.2:203.1" data-ref="sc203"><i>Anādariyaṃ paṭicca anāhaṭe kabaḷe mukhadvāraṃ vivaranto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:203.2"><i>Dukkaṭaṃ. #1</i> <b></b></a></p>
<p><a data-uid="pli-tv-pvr1.2:204.1" data-ref="sc204"><i>Anādariyaṃ paṭicca bhuñjamāno sabbaṃ hatthaṃ mukhe pakkhipanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:204.2"><i>Dukkaṭaṃ. #2</i> <b></b></a></p>
<p><a data-uid="pli-tv-pvr1.2:205.1" data-ref="sc205"><i>Anādariyaṃ paṭicca sakabaḷena mukhena byāharanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:205.2"><i>Dukkaṭaṃ. #3</i> <b></b></a></p>
<p><a data-uid="pli-tv-pvr1.2:206.1" data-ref="sc206"><i>Anādariyaṃ paṭicca piṇḍukkhepakaṃ bhuñjanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:206.2"><i>Dukkaṭaṃ. #4</i> <b></b></a></p>
<p><a data-uid="pli-tv-pvr1.2:207.1" data-ref="sc207"><i>Anādariyaṃ paṭicca kabaḷāvacchedakaṃ bhuñjanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:207.2"><i>Dukkaṭaṃ. #5</i> <b></b></a></p>
<p><a data-uid="pli-tv-pvr1.2:208.1" data-ref="sc208"><i>Anādariyaṃ paṭicca avagaṇḍakārakaṃ bhuñjanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:208.2"><i>Dukkaṭaṃ. #6</i> <b></b></a></p>
<p><a data-uid="pli-tv-pvr1.2:209.1" data-ref="sc209"><i>Anādariyaṃ paṭicca hatthaniddhunakaṃ bhuñjanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:209.2"><i>Dukkaṭaṃ. #7</i> <b></b></a></p>
<p><a data-uid="pli-tv-pvr1.2:210.1" data-ref="sc210"><i>Anādariyaṃ paṭicca sitthāvakārakaṃ bhuñjanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:210.2"><i>Dukkaṭaṃ. #8</i> <b></b></a></p>
<p><a data-uid="pli-tv-pvr1.2:211.1" data-ref="sc211"><i>Anādariyaṃ paṭicca jivhānicchārakaṃ bhuñjanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:211.2"><i>Dukkaṭaṃ. #9</i> <b></b></a></p>
<p><a data-uid="pli-tv-pvr1.2:212.1" data-ref="sc212"><i>Anādariyaṃ paṭicca capucapukārakaṃ bhuñjanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:212.2"><i>Dukkaṭaṃ. #10</i> <b></b></a></p>
<p class="endvagga"><a data-uid="pli-tv-pvr1.2:213.1" data-ref="sc213"><i>Kabaḷavaggo pañcamo.</i> <b></b></a></p>
<h3><a data-uid="pli-tv-pvr1.2:213.2"><i>7.6. Surusuruvagga</i> <b></b></a></h3>
<p><a data-uid="pli-tv-pvr1.2:214.1" data-ref="sc214"><i>Anādariyaṃ paṭicca surusurukārakaṃ bhuñjanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:214.2"><i>Dukkaṭaṃ. #1</i> <b></b></a></p>
<p><a data-uid="pli-tv-pvr1.2:215.1" data-ref="sc215"><i>Anādariyaṃ paṭicca hatthanillehakaṃ bhuñjanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:215.2"><i>Dukkaṭaṃ. #2</i> <b></b></a></p>
<p><a data-uid="pli-tv-pvr1.2:216.1" data-ref="sc216"><i>Anādariyaṃ paṭicca pattanillehakaṃ bhuñjanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:216.2"><i>Dukkaṭaṃ. #3</i> <b></b></a></p>
<p><a data-uid="pli-tv-pvr1.2:217.1" data-ref="sc217"><i>Anādariyaṃ paṭicca oṭṭhanillehakaṃ bhuñjanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:217.2"><i>Dukkaṭaṃ. #4</i> <b></b></a></p>
<p><a data-uid="pli-tv-pvr1.2:218.1" data-ref="sc218"><i>Anādariyaṃ paṭicca sāmisena hatthena pānīyathālakaṃ paṭiggaṇhanto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:218.2"><i>Dukkaṭaṃ. #5</i> <b></b></a></p>
<p><a data-uid="pli-tv-pvr1.2:219.1" data-ref="sc219, pts-vp-pli5.46"><i>Anādariyaṃ paṭicca sasitthakaṃ pattadhovanaṃ antaraghare chaḍḍento ekaṃ āpattiṃ āpajjati.</i> <b></b></a> <a data-uid="pli-tv-pvr1.2:219.2"><i>Dukkaṭaṃ. #6</i> <b></b></a></p>
<p><a data-uid="pli-tv-pvr1.2:220.1" data-ref="sc220"><i>Anādariyaṃ paṭicca chattapāṇissa dhammaṃ desento ekaṃ āpattiṃ āpajjati.</i> <b></b></a> <a data-uid="pli-tv-pvr1.2:220.2"><i>Dukkaṭaṃ. #7</i> <b></b></a></p>
<p><a data-uid="pli-tv-pvr1.2:221.1" data-ref="sc221"><i>Anādariyaṃ paṭicca daṇḍapāṇissa dhammaṃ desento ekaṃ āpattiṃ āpajjati.</i> <b></b></a> <a data-uid="pli-tv-pvr1.2:221.2"><i>Dukkaṭaṃ. #8</i> <b></b></a></p>
<p><a data-uid="pli-tv-pvr1.2:222.1" data-ref="sc222"><i>Anādariyaṃ paṭicca satthapāṇissa dhammaṃ desento ekaṃ āpattiṃ āpajjati.</i> <b></b></a> <a data-uid="pli-tv-pvr1.2:222.2"><i>Dukkaṭaṃ. #9</i> <b></b></a></p>
<p><a data-uid="pli-tv-pvr1.2:223.1" data-ref="sc223"><i>Anādariyaṃ paṭicca āvudhapāṇissa dhammaṃ desento ekaṃ āpattiṃ āpajjati.</i> <b></b></a> <a data-uid="pli-tv-pvr1.2:223.2"><i>Dukkaṭaṃ. #10</i> <b></b></a></p>
<p class="endvagga"><a data-uid="pli-tv-pvr1.2:224.1" data-ref="sc224"><i>Surusuruvaggo chaṭṭho.</i> <b></b></a></p>
<h3><a data-uid="pli-tv-pvr1.2:224.2"><i>7.7. Pādukavagga</i> <b></b></a></h3>
<p><a data-uid="pli-tv-pvr1.2:225.1" data-ref="sc225"><i>Anādariyaṃ paṭicca pādukāruḷhassa dhammaṃ desento ekaṃ āpattiṃ āpajjati.</i> <b></b></a> <a data-uid="pli-tv-pvr1.2:225.2"><i>Dukkaṭaṃ. #1</i> <b></b></a></p>
<p><a data-uid="pli-tv-pvr1.2:226.1" data-ref="sc226"><i>Anādariyaṃ paṭicca upāhanāruḷhassa dhammaṃ desento ekaṃ āpattiṃ āpajjati.</i> <b></b></a> <a data-uid="pli-tv-pvr1.2:226.2"><i>Dukkaṭaṃ. #2</i> <b></b></a></p>
<p><a data-uid="pli-tv-pvr1.2:227.1" data-ref="sc227"><i>Anādariyaṃ paṭicca yānagatassa dhammaṃ desento ekaṃ āpattiṃ āpajjati.</i> <b></b></a> <a data-uid="pli-tv-pvr1.2:227.2"><i>Dukkaṭaṃ. #3</i> <b></b></a></p>
<p><a data-uid="pli-tv-pvr1.2:228.1" data-ref="sc228"><i>Anādariyaṃ paṭicca sayanagatassa dhammaṃ desento ekaṃ āpattiṃ āpajjati.</i> <b></b></a> <a data-uid="pli-tv-pvr1.2:228.2"><i>Dukkaṭaṃ. #4</i> <b></b></a></p>
<p><a data-uid="pli-tv-pvr1.2:229.1" data-ref="sc229"><i>Anādariyaṃ paṭicca pallatthikāya nisinnassa dhammaṃ desento ekaṃ āpattiṃ āpajjati.</i> <b></b></a> <a data-uid="pli-tv-pvr1.2:229.2"><i>Dukkaṭaṃ. #5</i> <b></b></a></p>
<p><a data-uid="pli-tv-pvr1.2:230.1" data-ref="sc230"><i>Anādariyaṃ paṭicca veṭhitasīsassa dhammaṃ desento ekaṃ āpattiṃ āpajjati.</i> <b></b></a> <a data-uid="pli-tv-pvr1.2:230.2"><i>Dukkaṭaṃ. #6</i> <b></b></a></p>
<p><a data-uid="pli-tv-pvr1.2:231.1" data-ref="sc231"><i>Anādariyaṃ paṭicca oguṇṭhitasīsassa dhammaṃ desento ekaṃ āpattiṃ āpajjati.</i> <b></b></a> <a data-uid="pli-tv-pvr1.2:231.2"><i>Dukkaṭaṃ. #7</i> <b></b></a></p>
<p><a data-uid="pli-tv-pvr1.2:232.1" data-ref="sc232"><i>Anādariyaṃ paṭicca chamāyaṃ nisīditvā āsane nisinnassa dhammaṃ desento ekaṃ āpattiṃ āpajjati.</i> <b></b></a> <a data-uid="pli-tv-pvr1.2:232.2"><i>Dukkaṭaṃ. #8</i> <b></b></a></p>
<p><a data-uid="pli-tv-pvr1.2:233.1" data-ref="sc233"><i>Anādariyaṃ paṭicca nīce āsane nisīditvā ucce āsane nisinnassa dhammaṃ desento ekaṃ āpattiṃ āpajjati.</i> <b></b></a> <a data-uid="pli-tv-pvr1.2:233.2"><i>Dukkaṭaṃ. #9</i> <b></b></a></p>
<p><a data-uid="pli-tv-pvr1.2:234.1" data-ref="sc234"><i>Anādariyaṃ paṭicca ṭhito nisinnassa dhammaṃ desento ekaṃ āpattiṃ āpajjati.</i> <b></b></a> <a data-uid="pli-tv-pvr1.2:234.2"><i>Dukkaṭaṃ. #10</i> <b></b></a></p>
<p><a data-uid="pli-tv-pvr1.2:235.1" data-ref="sc235"><i>Anādariyaṃ paṭicca pacchato gacchanto purato gacchantassa dhammaṃ desento ekaṃ āpattiṃ āpajjati.</i> <b></b></a> <a data-uid="pli-tv-pvr1.2:235.2"><i>Dukkaṭaṃ. #11</i> <b></b></a></p>
<p><a data-uid="pli-tv-pvr1.2:236.1" data-ref="sc236"><i>Anādariyaṃ paṭicca uppathena gacchanto pathena gacchantassa dhammaṃ desento ekaṃ āpattiṃ āpajjati.</i> <b></b></a> <a data-uid="pli-tv-pvr1.2:236.2"><i>Dukkaṭaṃ. #12</i> <b></b></a></p>
<p><a data-uid="pli-tv-pvr1.2:237.1" data-ref="sc237"><i>Anādariyaṃ paṭicca ṭhito uccāraṃ vā passāvaṃ vā karonto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:237.2"><i>Dukkaṭaṃ. #13</i> <b></b></a></p>
<p><a data-uid="pli-tv-pvr1.2:238.1" data-ref="sc238"><i>Anādariyaṃ paṭicca harite uccāraṃ vā passāvaṃ vā kheḷaṃ vā karonto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:238.2"><i>Dukkaṭaṃ. #14</i> <b></b></a></p>
<p><a data-uid="pli-tv-pvr1.2:239.1" data-ref="sc239"><i>Anādariyaṃ paṭicca udake uccāraṃ vā passāvaṃ vā kheḷaṃ vā karonto kati āpattiyo āpajjati?</i> <b></b></a> <a data-uid="pli-tv-pvr1.2:239.2"><i>Anādariyaṃ paṭicca udake uccāraṃ vā passāvaṃ vā kheḷaṃ vā karonto ekaṃ āpattiṃ āpajjati.</i> <b></b></a> <a data-uid="pli-tv-pvr1.2:239.3"><i>Dukkaṭaṃ—</i> <b></b></a> <a data-uid="pli-tv-pvr1.2:239.4"><i>anādariyaṃ paṭicca udake uccāraṃ vā passāvaṃ vā kheḷaṃ vā karonto imaṃ ekaṃ āpattiṃ āpajjati. #15</i> <b></b></a></p>
<p class="endvagga"><a data-uid="pli-tv-pvr1.2:240.1" data-ref="sc240"><i>Pādukavaggo sattamo.</i> <b></b></a><br>
<a data-uid="pli-tv-pvr1.2:240.2"><i>Sekhiyā niṭṭhitā.</i> <b></b></a><br>
<a data-uid="pli-tv-pvr1.2:240.3"><i>Katāpattivāro niṭṭhito dutiyo.</i> <b></b></a></p>
</body>
</html>